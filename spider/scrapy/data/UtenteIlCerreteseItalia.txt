Da fare:

Repubblica: 2 giugno 1946

L' **Italia** (ascolta[?·info]), ufficialmente **Repubblica Italiana** , è uno
Stato dell'Europa meridionale il cui territorio coincide in gran parte con
l'omonima regione geografica.

L'Italia confina ad ovest con la Francia, a nord con la Svizzera e l'Austria e
ad est con la Slovenia. I microstati San Marino e Città del Vaticano sono
enclave interamente comprese nel suo territorio, mentre il comune di Campione
d'Italia costituisce una exclave situata nella regione italofona del Canton
Ticino in Svizzera.

Dal 1871 la capitale è la città di Roma, "erede" di Firenze, sede provvisoria
degli organi statutari che sostituì Torino nel 1865.

Lo Stato indipendente ed unitario, nato nel 1861 come Regno d'Italia sotto la
dinastia di casa Savoia, aveva un'estensione territoriale che non comprendeva
ancora Roma e gran parte dell'attuale Lazio, che formavano lo Stato Pontificio
(incorporato il 20 settembre 1870), il Veneto e il Friuli che erano parte
dell'Impero d'Austria (acquisiti nel 1866), la Venezia Giulia ed il Trentino-
Alto Adige anch'essi sotto dominio asburgico (annessi a seguito della prima
guerra mondiale); ha assunto l'attuale forma repubblicana il 18 giugno 1946 a
seguito del risultato del referendum del 2 giugno indetto per stabilire la
forma istituzionale dello Stato dopo la fine della seconda guerra mondiale.
Successivamente, l'Assemblea costituente eletta lo stesso giorno del
referendum elaborò la Costituzione che, entrata in vigore il 1º gennaio 1948,
dà alla Repubblica un carattere parlamentare.

Chiamata spesso "Penisola" in ragione della sua natura geografica prevalente,
"stivale" in ragione della sua caratteristica forma, "Belpaese" in ragione del
suo clima e delle sue bellezze naturali ed artistiche,[1] geograficamente
l'Italia è costituita da tre parti: una continentale, delineata a nord dalle
Alpi e a sud dalla linea convenzionale che congiunge La Spezia con Rimini, una
peninsulare, che si allunga nel Mediterraneo in direzione nord ovest - sud
est, ed una insulare, rappresentata principalmente dalle due maggiori isole
del Mediterraneo, la Sardegna e la Sicilia presso la quale, in corrispondenza
dell'isola di Pantelleria, si ha la minima distanza dall'Africa, distante
circa 70 chilometri[2]. I confini territoriali si estendono complessivamente
per 1.800 chilometri, mentre lo sviluppo costiero raggiunge i 7.500
chilometri.[3] L'Italia conta più di 60 milioni di abitanti[4], per una
densità di circa 199,3 abitanti per km².

Avendo istituito (Trattato di Parigi) il 18 aprile 1951, assieme al Belgio,
alla Francia, alla Germania Occidentale, al Lussemburgo e ai Paesi Bassi, la
Comunità europea del carbone e dell'acciaio (CECA), l'Italia è membro
fondatore dell'Unione europea ed ha partecipato a tutti i principali trattati
di unificazione europea, compreso l'ingresso nell'area dell'Euro nel 1999.
Inoltre è membro fondatore della NATO, del Consiglio d'Europa e dell'Unione
Europea Occidentale, aderisce alle Nazioni Unite (per il biennio 2007-2008 è
stato membro non-permanente del Consiglio di sicurezza), e fa parte del G7,
del G8 e dell'OCSE.

La regione geografica italiana fu unita politicamente per la prima volta in
epoca romana con la Repubblica romana (509-27 a.C.), ma il carattere imperiale
delle conquiste effettuate nei secoli seguenti da Roma e dai _socii italici_
finì per snaturare il carattere nazionale che la regione geografica italiana
stava acquisendo sul finire del I secolo a.C.[5].

L'unione politica della regione geografica italiana realizzatasi in epoca
romana termina nel 476 d.C con la fine dell'Impero romano d'Occidente (anno in
cui per convenzione viene anche fatta terminare l'Antichità e iniziare il
Medioevo). Nel 476 d.C. il re degli Eruli, Odoacre, ultimo di una lunga
schiera di condottieri germanici che nel periodo di decadenza dell'Impero
romano d'Occidente avevano condotto le proprie orde in territorio italico,
depone infatti l'ultimo imperatore d'occidente, Romolo Augusto[6].

A partire dal 493 d.C., con il Regno ostrogoto, si realizza di nuovo l'unità
politica della penisola italiana. Il Regno ostrogoto fu la prima di tante
occasioni mancate nel Medioevo per affermare anche nella regione geografica
italiana un processo di formazione di coscienza nazionale come già era
avvenuto in altri Paesi europei. A partire dal 535 d.C., e fino al 553 d.C.,
la penisola italiana è infatti teatro della guerra gotica che vede
l'imperatore d'Oriente Giustiniano I deciso a conquistare il Regno ostrogoto,
il cui territorio nel secolo precedente era stato dell'Impero romano
d'Occidente. La conquista della penisola italiana da parte di Giustiniano I fu
completata solo nel 553 d.C. con la sconfitta definitiva degli Ostrogoti e
l'annessione di tutto il territorio del Regno ostrogoto all'Impero romano
d'Oriente. Il conflitto si protrae quindi per quasi un ventennio e devasta
l'intera penisola italiana, tanto da portarla a una grave crisi demografica,
economica, politica e sociale[7].

A partire dal 553 d.C. la penisola italiana è quindi di nuovo unita
politicamente, sotto l'Impero romano d'Oriente, ma anche quest'unione politica
è destinata a durare poco. Gli anni della dominazione dell'Impero romano
d'Oriente sono funestati, oltre che da un aggravamento delle condizioni di
vita dei contadini a causa della forte pressione fiscale, anche da una
terribile pestilenza che spopola ulteriormente la penisola italiana tra il 559
d.C. e il 562 d.C.. La penisola italiana, indebolita e impoverita, non ha
quindi la forza di opporsi a una nuova invasione germanica, quella dei
Longobardi capeggiati da Alboino. Tra il 568 d.C. e il 569 d.C. i Longobardi,
spesso appoggiati dalla popolazione esasperata dalla fiscalità bizantina,
occuparono gran parte delle penisola italiana. Dal Friuli i Longobardi
conquistarono ben presto gran parte dell'Italia centro-settentrionale, che
prese il nome di Langobardia Major, e dell'Italia meridionale che chiamarono
Langobardia Minor[8].

Con la sconfitta dei Longobardi, avvenuta ad opera di Carlo Magno nel 774[9],
la penisola perde definitivamente un'unità politica che non ritroverà più per
molti secoli a venire, fino al 1861 con la nascita del Regno d'Italia, primo
Stato con cui si realizzerà l'unità nazionale della nazione italiana.

Se durante l'alto Medioevo il sentimento nazionale italiano si mantiene
piuttosto in ombra, partecipando alla contesa tra le due potenze di allora, il
Papato e l'Impero, con i quali si schierano rispettivamente i Guelfi e i
Ghibellini, esso tuttavia rimane sempre vivo. La vittoria nella battaglia di
Legnano ad opera della Lega Lombarda contro l'imperatore Federico Barbarossa
(1176), e la rivolta dei Vespri Siciliani contro il tentativo del re di
Francia di assoggettare a sé la Sicilia (1282), saranno assunte dalla retorica
romantica ottocentesca come i simboli del primo risveglio di una coscienza di
patria. Questi episodi nascondevano tuttavia interessi di altra natura,
soprattutto economici[10].

Un vero e proprio sentimento nazionale italiano in realtà covava già da tempo,
anche se non riconducibile alle categorie politiche di oggi. Esso si
alimentava soprattutto del ricordo dell'antica grandezza di Roma, e trova
nell'identità religiosa rappresentata dalla Chiesa, idealmente erede delle
istituzioni romane, un senso di comune appartenenza.[11] Lo sviluppo delle
Repubbliche marinare (Amalfi, Genova, Pisa e Venezia), e poi dei liberi Comuni
di popolo, la cui vita civile ruota attorno all'edificio della Cattedrale,
nasce appunto da un tale desiderio di autonomia e di libertà che sarà alla
base del Rinascimento italiano, il quale fu anticipato, secondo lo storico
Burdach,[12] già dal risveglio religioso che si era avuto nel Duecento con le
figure di Gioacchino da Fiore e Francesco d'Assisi.

«Dall'XI secolo i comuni italici erano giunti al fiore del benessere economico
e civile [...] e quando, dopo la morte dell'imperatore Federico II e il
tramonto della casa di Svevia, ebbe termine la terribile lotta fra Impero e
Papato per l'egemonia politica universale, quando l'Italia si sentí libera dal
dominio tedesco, il suo sentimento nazionale divampò in un grande incendio
spirituale, politico-sociale, artistico. Questa fu la fonte spirituale del
Rinascimento. L'antico pensiero di Roma, mai scomparso, vi fece affluire nuova
e maggiore forza. Cola di Rienzo, ispirato all'idea politica di Dante, ma
oltrepassandola, proclamò, profeta di un lontano avvenire, la grande esigenza
nazionale della Rinascita di Roma. E su questa base l'esigenza dell'unità
d'Italia.»

Diversi fattori impediscono la nascita di uno stato unitario come sta
avvenendo nel resto d'Europa: oltre alla suddivisione in tanti piccoli Comuni,
che si tramutano via via in Signorie, c'è anche il timore da parte del Papato
di veder sorgere una potenza statale in grado di compromettere la sua
autonomia. Sarà per questo ed altri motivi che l'Italia deve supplire con
l'intelligenza strategica dei suoi capi politici alla superiorità di forze
degli stati nazionali europei. Esemplare è in proposito la figura di Cosimo
de' Medici (1389-1464), non a caso soprannominato _Pater Patriae_ , ovvero
"Padre della Patria", e considerato uno dei principali artefici del
Rinascimento fiorentino: la sua politica estera, infatti, mirante al
mantenimento di un costante e sottile equilibrio fra i vari stati italiani,
sarà profetica nell'individuare nella concordia italiana l'elemento chiave per
impedire agli stati stranieri di intervenire nella penisola appofittando delle
sue divisioni[13].

L'importanza della strategia di Cosimo, proseguita da Lorenzo il Magnifico
(1449-1492) nella sua continua ricerca di un accordo tra gli stati italiani in
grado di sopperire alla loro mancanza di unità politica, non viene tuttavia
compresa dagli altri prìncipi della penisola, ed essa si conclude con la morte
di Lorenzo nel 1492. Da allora l'Italia diventa il teatro di numerose
invasioni straniere: dapprima da parte dei Francesi ad opera di Carlo VIII,
poi delle truppe spagnole di Carlo V. Nel Settecento, a seguito dei trattati
di Utrecht e Rastadt, saranno gli Asburgo d'Austria a impossessarsi di vari
domini italiani[14].

Con la diffusione dell'illuminismo anche l'Italia fu investita da importanti
riforme. Nel Lombardo-Veneto Maria Teresa d'Austria e Giuseppe II diedero
nuovi impulsi all'economia, compilarono il catasto ai fini di una tassazione
più equa e ordinarono l'obbligatorietà della scuola elementare. In Toscana
Francesco di Lorena e Pietro Leopoldo soppressero molti privilegi feudali,
emanarono moderni codici legislativi e bonificarono alcune terre paludose. A
Napoli Carlo III di Borbone eseguì un nuovo concordato con la Chiesa riducendo
i privilegi del clero. Nel 1742 diede vita al catasto onciario sottoponendo
alla fiscalità statale molti beni precedentemente esenti da imposte[15].

Secondo la storiografia risorgimentale, l'unità politica della nazione
italiana sarebbe stata la meta di un sentimento nazionale che si inizierebbe
ad osservare per la prima volta solo in epoca napoleonica[16] con l'arrivo
nella penisola italiana delle truppe napoleoniche[17] (anno 1796).

Il primo accenno esplicito di riscossa nazionale italiana si può individuare
al termine dell'epoca napoleonica, nel Proclama di Rimini,[18] con cui
Gioacchino Murat, il 30 marzo 1815 durante la guerra austro-napoletana,
rivolge un interessato appello a tutti gli italiani affinché si uniscano per
salvare il Regno di Napoli posto sotto la sua sovranità, unico garante della
loro indipendenza nazionale contro un occupante straniero.

Il periodo della storia d'Italia in cui l'affermarsi di una coscienza
nazionale italiana porta all'unità politica e quindi alla definitiva
affermazione della nazione italiana è detto Risorgimento. Tale periodo, a
conclusione del quale si ha la definitiva affermazione della nazione italiana,
è un lungo processo che occupa un arco temporale di vari decenni e che, come
detto, si conclude nel 1861 con la nascita del Regno d'Italia sotto la
dinastia di Casa Savoia.

Le personalità coinvolte in tale processo furono molte, ma quattro spiccano su
tutte: Giuseppe Mazzini, figura eminente del movimento liberale repubblicano
italiano ed europeo; Giuseppe Garibaldi, repubblicano e di simpatie
socialiste, per molti un eroico ed efficace combattente per la libertà in
Europa ed in Sud America; Camillo Benso conte di Cavour, statista in grado di
muoversi sulla scena europea per ottenere sostegni, anche finanziari,
all'espansione del Regno di Sardegna; Vittorio Emanuele II di Savoia, abile a
concretizzare il contesto favorevole con la costituzione del Regno
d'Italia[19].

L'Italia si estende dal versante sud dell'arco alpino e si protende nel mar
Mediterraneo; il suo territorio comprende anche la Sardegna e la Sicilia, due
isole di grandi dimensioni, oltre a una serie di isole minori. Il mare che si
trova a est della penisola è il mar Adriatico, a sud-est si estende il mar
Ionio, a ovest, lungo tutta la penisola, si trova il mar Tirreno mentre a
nord-ovest della penisola si estende il mar Ligure. Sotto il profilo
geografico le regioni italiane si dividono in: regioni settentrionali (Valle
d' Aosta, Piemonte, Liguria, Lombardia, Veneto, Trentino-Alto Adige, Friuli-
Venezia Giulia, Emilia-Romagna), regioni centrali (Toscana, Marche, Umbria,
Lazio, Abruzzo), regioni meridionali (Molise, Campania, Puglia, Basilicata,
Calabria), isole (Sicilia, Sardegna).

L'Italia è geograficamente divisibile anche in due sole parti: la penisola
italica, che è la parte effettivamente peninsulare dell'Italia, che
convenzionalmente inizia a sud del crinale appenninico emiliano, e la Val
Padana, parte continentale d'Italia che è tutt'uno col territorio europeo[20].

Il comune più a nord d'Italia è Predoi[21], il più a sud Lampedusa e Linosa,
il più a est Otranto e il più a ovest Bardonecchia[22].

L'Italia presenta una prevalenza di zone collinari (il 41,6% del territorio)
rispetto a zone montuose (il 35,2% del territorio), o a zone pianeggianti
(23,2%). L'altitudine media del territorio italiano è di circa 337 metri sul
livello del mare.

Le catene montuose si estendono per buona parte della nazione. Del sistema
alpino appartiene all'Italia tutto il versante meridionale per una lunghezza
di circa 1000 km. Le vette più elevate si trovano nelle Alpi Occidentali, dove
numerose sono le cime che superano i 4000 m tra cui il Monte Rosa (4634 m), il
Cervino (4478 m) e il Monte Bianco che con i suoi 4810 m è la montagna più
alta d'Europa. A sud delle Alpi si trova la Pianura Padana, una grande distesa
alluvionale formata dal fiume Po e dai suoi affluenti. La catena degli
Appennini percorre tutta la lunghezza della penisola, dalla Liguria alla
Sicilia, fino a concludersi nelle Madonìe in quest'ultima regione,
raggiungendo l'altezza massima con il Gran Sasso (2912 m). L'Italia è nota
anche per la presenza di numerosi vulcani: i più famosi sono il Vesuvio vicino
a Napoli, l'Etna vicino Catania che con i suoi 3323 m è il vulcano più alto
d'Europa, e lo Stromboli in provincia di Messina[23].

In quanto stretta tra la placca africana e la placca euroasiatica, l'Italia è
territorio soggetto a terremoti. La pressione delle due placche ha provocato
con il trascorrere dei millenni le formazioni rocciose che attraversano tutto
il territorio Italiano. Per fare un esempio, le rocce che formano le Dolomiti
in realtà sono dei minuscoli molluschi che per millenni hanno vissuto sul
fondo del mare; la pressione della placca africana ne ha prodotto il
sollevamento.

Solo un quarto della superficie della regione italiana è occupato da pianure
vere e proprie; tali infatti non possono essere considerate le conche
appenniniche dell'Italia centrale, le strisce costiere dei golfi del mar
Tirreno, le maremme, o le foci pianeggianti dei fiumi appenninici lungo
l'Adriatico.

L'elevato numero dei vulcani, sia attivi che spenti, è una caratteristica
della regione italiana. I principali vulcani tuttora attivi sono almeno
quattro[24]:

Più numerosi, anche se meno grandiosi, sono invece i vulcani spenti o in fase
quiescente ormai da molti secoli. Sono specialmente disseminati in tutta la
fascia dell'Antiappennino toscano, dove le numerose sorgenti termali ed i
famosi soffioni boraciferi (Larderello) sono le postume manifestazioni del
vulcanesimo locale[25].

Il monte Amiata, nelle cui viscere abbondano i minerali, i monti Volsini,
Cimini e Sabatini situati sulla destra del fiume Tevere, ed i colli Albani,
sulla sinistra del medesimo, sono anch'essi residui di grandi vulcani, che
hanno un tempo largamente profuso intorno le loro lave; attualmente perciò
hanno pendici molto fertili. In cima a questi colli, entro gli antichi
crateri, si trovano i maggiori laghi della penisola: lago di Bolsena, (monti
Volsini), lago di Vico (monti Cimini), lago di Bracciano (monti Sabatini),
lago di Albano e lago di Nemi (colli Albani).

Nell'Antiappennino campano, oltre al Vesuvio, una manifestazione postuma di
attività vulcanica si incontra nei Campi Flegrei, situati poco a nord di
Napoli; tali sono anche le solfatare di Pozzuoli e di Agnano[26].

I monti di Roccamonfina (tra il Volturno ed il Liri), l'Epomeo nell'isola
d'Ischia e gli isolotti vicini dell'arcipelago campano hanno pure origine
vulcanica; così dicasi del Monte Vulture, sulla destra dell'Ofanto in
Basilicata, ed in parte dei colli Euganei e dei colli Berici della pianura
veneta, i primi nella provincia di Padova, i secondi in quella di Vicenza.

I fenomeni sismici costituiscono un primato dell'Italia in Europa. Essi sono
per lo più connessi a fenomeni vulcanici. Non tutte le regioni italiane vanno
però egualmente soggette ai moti sismici; ma anche là dove il fenomeno si
manifesta più volte in un anno, i danni non sono in genere gravi[27].

Le zone meno soggette a fenomeni sismici sono la Sardegna, la Maremma
grossetana, la penisola salentina e la regione alpina occidentale, eccettuate
le zone di Belluno, della Carnia e delle Alpi Marittime. Dovuti spesso a
movimenti rapidi di enormi masse rocciose situate in profondità sotto la
superficie terrestre, sono invece i frequenti e spesso disastrosi terremoti
che avvengono nella zona degli Appennini[28].

Gli ultimi eventi sismici che hanno provocato danni a persone e strutture sono
stati il terremoto dell'Aquila del 2009 e il terremoto del Molise del 2002.

L'Italia grazie alla presenza di diversi rilievi montuosi, acque sorgive e
ghiacciai è una terra ricca di corsi d'acqua. In genere i fiumi che nascono
nell'Appennino non sono molto lunghi ed hanno carattere torrentizio al
contrario di quelli che hanno origine nelle Alpi.

Il maggiore fiume come lunghezza e portata è il Po (lungo 652 km[29]) che
attraversa la pianura padana sfociando nel mare adriatico.

I primi dieci fiumi d'Italia in ordine di lunghezza sono: Po, Adige, Tevere,
Adda, Oglio, Tanaro, Ticino, Arno, Piave, Reno[30].

I maggiori laghi italiani in ordine di superficie sono il lago di Garda, il
lago Maggiore ed il lago di Como. Quest'ultimo detiene il primato della
profondità nella Penisola che ammonta a 410 metri[31].

Le isole maggiori sono la Sicilia e la Sardegna, quest'ultima geologicamente
parte della micro zolla sardo-corsa assieme alla Corsica.

La maggior parte delle isole minori è raccolta in arcipelaghi, quali
l'arcipelago Toscano – che comprende l'Isola d'Elba – le isole Pontine o
_Ponziane_ e le Isole Flegree nel Tirreno di fronte alla penisola (per non
dimenticare le isole di Capri e Ischia); le isole Eolie o isole _Lipari_ , le
isole Egadi e le isole Pelagie attorno alla Sicilia (oltre alle isole di
Ustica e di Pantelleria); l'arcipelago della Maddalena, le isole del Sulcis:
(Isola di Sant'Antioco ed Isola di San Pietro), l'isola dell'Asinara a poca
distanza dalla Sardegna[32].

Vi sono poi le isole Tremiti, a nord del Gargano; le isole Cheradi nel golfo
di Taranto, l'Isola di Sant'Andrea nelle acque di Gallipoli; le Isole Pedagne
a largo di Brindisi; le isole Palmaria, Tino e Tinetto del golfo della Spezia
(entrate dal 1997 tra i patrimoni dell'umanità nell'UNESCO) e altre ancora,
come l'isola di Dino.

La regione italiana (compresa tra il 47º ed il 35º parallelo nord) si trova
quasi al centro della zona temperata dell'emisfero boreale[33].

Dal punto di vista climatico è, inoltre, favorita dalla grande massa d'acqua
dei mari mediterranei che la circondano quasi da ogni lato. Tali mari
costituiscono, soprattutto per la penisola italiana (meno per quelle ellenica,
iberica ed anatolica), un benefico serbatoio di calore e di umidità.
Determinano infatti, nell'ambito della zona temperata, un clima particolare
detto temperato mediterraneo[34].

Secondo la classificazione di Koppen [35], l'Italia è suddivisa in nove tipi
di clima:

Con 60.054.511 di abitanti (al 31.12.2008), l'Italia è il quarto paese
dell'Unione europea per popolazione (dopo Germania, Francia e Regno Unito). Il
Paese ha inoltre una densità demografica di 199,3 persone per chilometro
quadrato, più alta della media europea[40].

Secondo l'ultimo censimento le femmine costituivano nell'ottobre del 2001 il
51,58% della popolazione (+1.808.040). Tale differenza per vari fattori si è
gradualmente ridotta col passare degli anni, e a luglio 2008 le femmine
rappresentavano il 51,44% (+1.729.042)[41].

La popolazione italiana è concentrata principalmente nelle zone costiere e
pianeggianti della penisola, dove sono poste le città più popolose (fra le
prime 40 città italiane per numero di abitanti solo Perugia è posta ad
un'altitudine superiore ai 250 metri sul livello del mare).[42]

Il tasso di natalità in Italia è stato nel 2006 del 9,5 per mille (ottenuto
dal rapporto tra il numero dei nati dell'anno e la media tra la popolazione
rilevata all'inizio e alla fine del periodo considerato moltiplicato per
1.000). A livello regionale l'indice più elevato si rileva in Campania (10,8
per mille) seguita a breve distanza dal Trentino-Alto Adige (10,7). Al terzo
posto si collocano appaiate Lombardia, Valle d'Aosta e Sicilia (10 per mille)
seguite da Veneto (9,9) e Lazio (9,8). I valori più bassi si registrano in
Liguria (7,5 per mille), Molise (7,7) e Sardegna (8). Da notare che negli
ultimi anni il tasso di natalità delle ripartizioni geografiche italiane
(Nord-Ovest, Nord-Est, Centro, Sud, Isole) ha subito un livellamento che ha
portato i rispettivi dati a convergere verso l'indice nazionale. Il numero
medio di figli per donna, 1,35 nel 2006, colloca l'Italia tra i paesi a tasso
di fecondità più basso al mondo. Tuttavia la popolazione presente sul
territorio nazionale cresce di diverse centinaia di migliaia di unità all'anno
(ben oltre 2 milioni di unità complessive nel quinquennio 2002-2007) a causa
del saldo migratorio (+494.871 unità nel solo 2007)[43].

La speranza di vita alla nascita in Italia era nel 2008 di 78,8 anni per gli
uomini e di 84,1 per le donne[44].

Il decano d'Italia attualmente è Ida Frabboni (4 ottobre 1896), vedova
Saletta, di 122 anni e 343 giorni che vive a Bologna, in Emilia-Romagna.

Il primato italiano però è stato conquistato finora da Virginia Dighero
(Lavagna, 24 dicembre 1891 – Lavagna, 28 dicembre 2005), vedova Zolezzi, la
quale si spense alla veneranda età di 114 anni e 4 giorni. Tra gli uomini il
primato spetta invece a Antonio Todde (Tiana, 22 gennaio 1889 – Tiana, 3
gennaio 2002), morto all'età di 112 anni e 346 giorni.

Degli oltre 60 milioni di residenti il 94,24% possiede la cittadinanza
italiana.

La legge 15 febbraio 1992, n.91, art. 1 co. 1, stabilisce che è cittadino per
nascita

Per il comma 2º, è cittadino per nascita il figlio di ignoti trovato in
Italia, se non si prova il possesso di un'altra cittadinanza. Acquisiscono
inoltre automaticamente la cittadinanza italiana i cittadini vaticani al
cessare dei diritti di dimora nella piccola enclave di Roma.

La cittadinanza italiana è concessa, senza limite di generazioni, ai
discendenti degli italiani emigrati anche se non sono ammessi salti
generazionali. La quantità di potenziali cittadini italiani, secondo questo
criterio, raddoppia l'attuale popolazione della penisola italiana. È nelle
Americhe che si è radicata la maggior parte degli emigrati nella seconda metà
del XIX secolo e del XX secolo.

La Cittadinanza Italiana è concessa a chi sposa un cittadino Italiano dopo sei
mesi dalla celebrazione del matrimonio.

Il numero di immigrati o di residenti stranieri in Italia è aumentato
considerevolmente a partire dagli anni 1990 e, secondo i dati ISTAT, al 1º
gennaio 2008 constava di 3.432.651 unità (esclusi i naturalizzati con doppia
cittadinanza che l'ISTAT conteggia solo tra i cittadini italiani), pari al
5,75% del totale della popolazione residente, distribuita in base alla
cittadinanza in questo modo[45]:

I dati delle statistiche ufficiali basate sulla residenza, come è ovvio, non
comprendono i numerosi stranieri che dimorano illegalmente sul territorio
nazionale. La Fondazione Ismu-Iniziative e studi sulla multietnicità con una
sua ricerca del 1° gennaio 2008 [46] stima la presenza di un 17,9% in più di
immigrati irregolari presenti sul territorio italiano (circa 650.000, che
porterebbe il totale sopra i 4 milioni). Il rapporto di stranieri totali
rispetto alla popolazione residente salirebbe quindi al 6,10%.

Il numero di Italiani residenti all'estero ancora in possesso della
cittadinanza italiana è invece stimato in circa 4.000.000[47].

Un discorso a sé merita la comunità zingara sul territorio italiano, ripartita
tra rom (più diffusa al Centro-Sud e con maggiore propensione alla
sedentarizzazione) e in minor misura sinti (soprattutto al Nord, ma con forte
tendenza al nomadismo). Stime approssimative parlano di 120.000, di cui 70.000
già con la cittadinanza[48].

I comuni italiani con più cittadini stranieri residenti sono nell'ordine[49]:
Roma (218.426 unità), Milano (175.997), Torino (102.921), Firenze (37.634),
Genova (37.160), Bologna (33.602), Verona (30.970), Brescia (29.139), Prato
(23.658), Padova (22.000), Napoli (21.484), Reggio Emilia (21.394), Modena
(20.070) e Venezia (19.933).

Il 97,67 % degli italiani è battezzato secondo il rito della Chiesa
cattolica[50].

Secondo un'indagine dell'Eurispes effettuata nel 2006 e ripresa dal Corriere
della Sera, è l'87,8% della popolazione a dichiararsi cattolico anche da
adulto e il 36,8% praticante. Secondo la stessa ricerca si recherebbe a messa
tutte le domeniche il 30,8% degli intervistati tra i 18 e i 24 anni, a fronte
del 22,4% e del 28,5% dei soggetti intervistati appartenenti rispettivamente
alle fascia d'età 25-34 e 35-44 anni. La discrepanza tra chi si dichiara
cattolico e chi è di stretta osservanza, anche se minore rispetto agli altri
paesi dell'Europa occidentale, è sensibile, come testimoniato anche dalle
opinioni relative ad aborto, fecondazione assistita e unioni civili.[51]

Numerosi sono i movimenti cattolici quali Azione Cattolica, la Gioventù
Francescana, l'AGESCI, Comunione e Liberazione, il Cammino Neocatecumenale e
il Movimento Giovanile Salesiano.

Fra le altre confessioni cristiane, in ambito protestante, vi è il Valdismo,
sorto come movimento ereticale medievale. Dopo la riforma protestante ha
assorbito la teologia calvinista ed è di fatto diventata l'espressione
italiana delle Chiese riformate. Le comunità protestanti storiche (valdese,
metodista, luterana e battista) sono riunite nella Federazione delle Chiese
Evangeliche in Italia, assieme ad altre denominazioni pentecostali minori. La
componente più numerosa all'interno del protestantesimo italiano è
rappresentato dall'evangelicalismo che raggruppa tra il 70 e 80% dei
protestanti italiani[52].

Tra i nuovi movimenti religiosi cristiani si possono trovare il mormonismo,
giunto in Italia nel 1850, e i testimoni di Geova, che iniziarono a stampare
la Torre di Guardia nelle valli piemontesi già dal 1903. Questi ultimi in
particolare, sono il gruppo religioso con il maggior numero di aderenti dopo
il Cattolicesimo, l'Islam (quest'ultimo praticato da circa 850.000 persone, in
rapida crescita grazie all'immigrazione), il Protestantesimo (circa 700.000
membri divisi in una moltitudine di chiese e confessioni) e la Chiesa
Ortodossa (almeno 700.000 fedeli). Forte seguito hanno poi le chiese di stampo
pentecostale, fra le quali vanno menzionate le Assemblee di Dio in Italia,
che, forti dei loro 400.000 fedeli, costituiscono la più grande organizzazione
protestante[53].

La religione monoteista più antica presente in Italia è l'Ebraismo, di cui a
Roma è segnalata una presenza ininterrotta fin dai tempi precedenti la
comparsa del Cristianesimo. La comunità ebraica in Italia si aggira intorno
alle 30.000 unità; prima delle persecuzioni nazi-fasciste, erano oltre
50.000[54].

Grazie all'immigrazione l'Islam, praticato da circa 850.000 persone, è una
religione in rapida crescita[55].

Nel corso del XIX e XX secolo si sono diffusi in Italia altri movimenti
religiosi, in particolare Buddhismo, Induismo e Sikhismo. L'Unione Buddhista
Italiana, l'Istituto Buddhista Italiano Soka Gakkai e l'Unione Induista
Italiana, sono ufficialmente riconosciute dallo Stato.

Resta un fenomeno relativamente nascosto e poco diffuso quello del
Neopaganesimo. Il Paganesimo moderno è presente in particolare nelle sue forme
wiccana, romana, odinista e druidica. Tra i gruppi che seguono la Via romana
agli Dei è il Movimento Tradizionale Romano, tra i gruppi odinisti la Comunità
Odinista.

Non mancano, infine, associazioni ateiste e agnostiche, quali la UAAR, No God
e Atheia, le quali riuniscono una parte dei non religiosi.

L'italiano (ascolta[?·info]) è una lingua appartenente al gruppo delle lingue
romanze orientali della famiglia delle lingue indoeuropee. In Italia esiste un
gran numero di lingue, evoluzioni autonome della varietà di latino parlata
nelle diverse regioni, e dialetti. Le diverse lingue non sono varianti locali
dell'italiano, nella sua originale natura fiorentina del Trecento, ma si sono
sviluppate parallelamente[56].

L'italiano moderno è, come tutte le lingue nazionali, un dialetto che è
riuscito ad imporsi come lingua ufficiale di una regione molto più vasta di
quella originaria. In questo caso fu il dialetto _fiorentino_ , parlato a
Firenze, a prevalere, non tanto per ragioni politiche - come spesso capitava -
ma per il prestigio culturale di cui era portatore. Il toscano, ed il
fiorentino illustre in particolare, debitore tuttavia di molti prestiti dalla
Lingua siciliana (che con la sua illustrissima scuola poetica siciliana aveva
trapiantato alcune importazioni francesi nel latino), è in effetti la lingua
nella quale scrissero Dante Alighieri, Francesco Petrarca e Giovanni
Boccaccio, considerati tre fra i massimi scrittori italiani. Naturalmente, era
anche la _lingua colta_ della città di Firenze, stimata per la sua prosperità
culturale lungo i secoli e per la sua splendida architettura[57].

Si deve in particolare ad un altro pioniere della lingua italiana, Alessandro
Manzoni, l'aver adottato il fiorentino come lingua ufficiale dell'Italia. La
sua decisione di donare una lingua comune alla nuova patria, da lui riassunta
nel celebre proposito di «lavare i panni in Arno», fu il principale contributo
di Manzoni alla causa del Risorgimento italiano[58].

Fonte: _Ministero degli Interni del Governo Italiano/rielaborazione da Il
Corriere della Sera_.

In Italia si parlano altre lingue oltre l'italiano come la lingua istrorumena,
parlata da circa 300 esuli dall'Istria a Trieste e che fu considerata isola
linguistica nel Regno d'Italia[61].

Vanno aggiunte una moltitudine di lingue di più o meno recente importazione (e
come tali non da tutelare come storiche), _in primis_ le varietà afferenti
all'arabo, all'albanese di Albania, al romeno, al cinese e all'ucraino.

Va anche tenuto conto della Lingua dei Segni Italiana (LIS) (vedi Lingua dei
segni)[62], la lingua visiva dei cittadini sordi, i cui utilizzatori sono
stimati tra le 80 e le 120.000 persone nelle diverse città italiane. L'Italia
non riconosce la lingua dei segni come lingua nazionale dei sordi, né come
lingua minoritaria: solamente la regione di Valle d'Aosta ha approvato
all'unanimità il riconoscimento della Lingua dei Segni nel 2006.

Diverse parlate regionali sono state censite dall'UNESCO come lingue
minoritarie e vengono considerate dalla comunità linguistica come lingue
distinte dall'italiano (e non come dialetti di quest'ultimo) ma tuttavia non
godono di alcun riconoscimento o tutela da parte dello Stato Italiano. Queste
sono l'Emiliano-Romagnolo, il Ligure, il Lombardo, il Napoletano, il
Piemontese, il Veneto e il Siciliano.

L'italiano è la lingua ufficiale dello Stato.

A livello locale sono riconosciute come _co-ufficiali_ , _parificate_
all'italiano, le seguenti lingue:

In queste regioni gli uffici pubblici sono bilingui (eventualmente trilingui
nei comuni ladini), i documenti ufficiali possono essere redatti in italiano o
nella lingua straniera. La segnaletica stradale è anch'essa plurilingue,
mentre i comuni in Valle d'Aosta recano il solo toponimo francese (ad
eccezione di Aosta).

Anche a livello scolastico tali minoranze linguistiche conoscono un
particolare trattamento di favore: in provincia di Bolzano esistono scuole in
lingua tedesca e ladina, in provincia di Trieste e in quella di Gorizia scuole
slovene. La prima prova dell'esame di stato (maturità) viene svolta nella
lingua materna e non in italiano.[63]

Il servizio pubblico radiotelevisivo offre programmi in lingua madre, in Alto
Adige esiste pure un canale pubblico, RAI-Sender Bozen, interamente in
tedesco.

Altre lingue vengono _riconosciute e tutelate_ :

Nei fatti si tratta di una tutela piuttosto debole. Soprattutto in Sardegna e
Friuli si è comunque diffusa la segnaletica bilingue.

L'Italia è una repubblica parlamentare. La forma repubblicana dello Stato
venne decisa con il referendum istituzionale del 1946 con il quale il popolo
italiano abolì la monarchia ed introdusse la repubblica.

La Costituzione della Repubblica è la legge fondamentale e fondante della
Repubblica Italiana. Fu approvata dall'Assemblea costituente il 22 dicembre
1947, promulgata dal Capo Provvisorio dello Stato Enrico De Nicola il 27
dicembre 1947, ed entrata in vigore il 1º gennaio 1948[65].

Essa contiene i principi fondamentali della Repubblica, i diritti e i doveri
dei cittadini e prescrive l'ordinamento della Repubblica.

Il presidente della Repubblica è la massima carica dello Stato e rappresenta
l'unità nazionale. Viene eletto ogni sette anni dal Parlamento in seduta
comune integrato dai rappresentati regionali. Non ha un ruolo di indirizzo
politico, ma la Costituzione gli affida comunque funzioni di natura
legislativa, esecutiva e giudiziaria. Nei periodi di stabilità politica il suo
ruolo si riduce nei fatti a funzioni rappresentative e di monitoraggio. I
poteri assegnategli dalla Costituzione, però, fanno sì che il ruolo del
Presidente della Repubblica acquisisca d'importanza nei casi di instabilità
politica o deriva istituzionale dello Stato[66].

Il potere legislativo statale è affidato ad un Parlamento bicamerale
costituito dalla Camera dei Deputati (630 deputati) e dal Senato della
Repubblica (315 senatori eletti più i senatori a vita). Le Camere sono elette
a suffragio universale (attualmente la legge elettorale prevede una
ripartizione dei seggi tra i candidati delle varie liste bloccate concorrenti
in proporzione ai voti ottenuti, con un premio che assicuri la governabilità
alla coalizione di liste più votata). In Italia vige il _bicameralismo
perfetto_ : le Camere hanno le stesse funzioni e gli stessi poteri. Una legge
deve essere approvata nello stesso testo da entrambe le Camere. In caso di
contrasto tra le Camere la legge non viene approvata. Di conseguenza le leggi
elettorali delle due Camere sono abbastanza simili per evitare che un loro
diverso orientamento politico paralizzi il Parlamento. Tale sistema è stato
ideato affinché vi sia una maggiore ponderazione della classe politica
nell'approvare le leggi. Le Camere durano in carica 5 anni, ma il Presidente
della Repubblica può scioglierle anticipatamente[67].

Il potere esecutivo spetta al Governo, all'interno del quale, secondo l'art.
92, c. 1 Cost. possono distinguersi diversi organi: il presidente del
Consiglio dei Ministri, i Ministri e il consiglio dei ministri, che è
costituito dall'unione dei precedenti organi. I Ministri sono responsabili
singolarmente degli atti del loro dicastero e collegialmente degli atti del
Consiglio dei Ministri. Il Presidente del Consiglio dirige la politica del
governo, ma all'interno del Consiglio è _primus inter paris_ con i suoi
colleghi. Tuttavia le sue dimissioni provocano le dimissioni dell'intero
governo. Il Presidente della Repubblica, a seguito di consultazioni con i
maggiori leader politici, nomina il Presidente del Consiglio e, su proposta di
questo, i Ministri. Successivamente alla sua entrata in carica il Governo deve
presentarsi in Parlamento ed ottenere da entrambe le Camere un voto di
fiducia. In qualunque momento un voto di sfiducia di una Camera costringe il
Governo alle dimissioni. Poiché i Ministri non sono revocabili, talvolta per
costringerli alle dimissioni si procede in una delle due Camere ad un voto di
sfiducia individuale[68].

Il potere giudiziario (sia quello inquirente che quello giudicante) è
esercitato dalla Magistratura che costituisce un ordine autonomo e
indipendente da ogni altro potere. I magistrati ordinari sono titolari della
funzione giurisdizionale (vedi voce giurisdizione), che amministrano in nome
del popolo. Il Consiglio Superiore della Magistratura, eletto per 1/3 dal
Parlamento in seduta comune e per 2/3 da tutti i magistrati e presieduto di
diritto dal Presidente della Repubblica, ha compiti di autogoverno della
Magistratura, svincolandolo totalmente dalle influenze del governo, in
particolare del Ministero della Giustizia[69].

La Corte costituzionale svolge la fondamentale funzione di garante della
Costituzione. I suoi compiti principali sono quelli di giudicare la
costituzionalità delle leggi e di dirimere i conflitti di attribuzione tra gli
organi dello stato. Essa dunque può annullare le leggi in contrasto con _la
lettera o lo spirito_ della Costituzione e può decidere l'interpretazione
univoca della stessa. La Corte Costituzionale è eletta per 1/3 dal Parlamento
in seduta comune in rappresentanza del potere politico (legislativo ed
esecutivo), per 1/3 dalle alte magistrature dello stato in rappresentanza del
potere giudiziario e per 1/3 dal Presidente della Repubblica (scelti in
maniera _super partes_ )[70].

In base all'articolo 114 della Costituzione la Repubblica è costituita dai
comuni, dalle province, dalle città metropolitane e dalle Regioni.

L'Italia, in base agli ultimi dati ISTAT dell'anno 2007, ha 8101 comuni. Di
questi, circa centocinquanta superano i 50.000 abitanti, tra cui 80 capoluoghi
di provincia (37 capoluoghi hanno invece popolazione inferiore ai 50 mila
abitanti). Le province attuali sono invece 110[71].

Nell'elenco che segue, per ciascuna regione è riportato lo stemma ufficiale e,
a seguire, il nome del capoluogo. L'asterisco (*) denota le regioni a statuto
speciale.

L'Italia è la settima potenza militare mondiale con una spesa militare annua
di 40.060 miliardi di dollari.[72]

L' **Esercito Italiano** è la prima forza armata dello Stato. Attualmente ha
un organico di 114.400 (nel 2006) unità (di queste 85.000 fanno parte delle
forze operative, mentre 27.000 sono assegnate alle unità di riserva e
sostegno).

La **Marina Militare** è la seconda forza armata dello Stato. Essa nacque nel
1946 dalla Regia Marina, in seguito alla proclamazione della Repubblica
Italiana. A lei sono affidati il controllo e la condotta delle operazioni
navali nelle acque territoriali ed internazionali. Ad essa è devoluto,
inoltre, il compito di pattugliamento delle coste tramite il Corpo delle
Capitanerie di Porto/Guardia Costiera.

L' **Aeronautica Militare** è la terza forza armata dello Stato. Ad essa sono
devolute le operazioni aeree. In passato si è anche occupata del controllo del
traffico aereo nello spazio aereo nazionale.

L' **Arma dei Carabinieri** è la quarta forza armata dello Stato. Per via
della sua doppia natura di forza armata e di forza di polizia, le sono
affidati sia funzioni militari, quali il concorso alla difesa della Patria,
l'esercizio delle funzioni di Polizia Militare, la protezione delle
Rappresentanze Diplomatiche italiane e la partecipazione alle operazioni
militari all'estero, sia funzioni civili di Polizia Giudiziaria e di Pubblica
Sicurezza.

La **Guardia di Finanza** è una speciale forza di polizia ad ordinamento
militare e fa parte integrante delle Forze Armate dello Stato. Dipende
direttamente dal Ministro dell'Economia e delle Finanze e svolge compiti di
polizia giudiziaria, polizia tributaria (in via esclusiva) e pubblica
sicurezza soprattutto legati all'ambito economico e finanziario (negli anni
recenti sono stati creati anche reparti specializzati nella tutela dell'Ordine
pubblico). La Guardia di Finanza concorre altresì alla difesa dei confini e
svolge funzioni di polizia militare e polizia giudiziaria militare[73].

La **Polizia di Stato** è una forza di polizia civile ad ordinamento speciale
che la rende un _Corpo armato dello Stato_ o _Corpo militarmente organizzato_.
Quest'ultima definizione non implica la militarità del Corpo, tuttavia la sua
struttura si richiama a quella di un'istituzione di carattere militare ed il
suo personale ha un inquadramento differente rispetto a qualsiasi ente civile
o militare dello Stato. Dipende direttamente dal Dipartimento della Pubblica
Sicurezza, che rappresenta l'apparato amministrativo centrale per mezzo del
quale il Ministero dell'Interno (Autorità Nazionale di Pubblica Sicurezza)
gestisce l'ordine pubblico e la sicurezza pubblica in Italia. Pertanto, la
Polizia di Stato è la prima forza di polizia incaricata del mantenimento della
sicurezza e dell'ordine pubblico.

Il Corpo di **Polizia Penitenziaria** è una forza di polizia civile ad
ordinamento speciale che la rende un _Corpo armato dello Stato_ o _Corpo
militarmente organizzato_. Svolge compiti di Polizia Giudiziaria e Pubblica
Sicurezza legati al settore penitenziario ed alla gestione delle persone
sottoposte a provvedimenti di restrizione o limitazione della libertà
personale. È l'erede del Corpo delle Guardie Carcerarie, creato nel 1873, poi
riformato nel Corpo degli Agenti di Custodia delle Carceri (1890), (forza di
polizia ad ordinamento militare) la cui amministrazione passò nel 1922 dal
Ministero dell'Interno al Ministero della Giustizia, per poi ritornarvi nel
1990.

Il **Corpo Forestale dello Stato** è una forza di polizia civile ad
ordinamento speciale che la rende un _Corpo armato dello Stato_ o _Corpo
militarmente organizzato_. Svolge compiti di tutela ambientale e
paesaggistica; Svolge anche funzioni di Polizia Giudiziaria e di Pubblica
Sicurezza. Alla direzione del Corpo vi è l'Ispettorato generale con sede a
Roma.

I Corpi ed i Servizi di **Polizia Locale/Provinciale** e **Polizia
Municipale** non rientrano tra le forze di polizia dello Stato. Svolgono
compiti di controllo tramite pattugliamento del territorio e repressione dei
reati tipicamente nelle aree urbane sotto controllo regionale. A seconda della
tipologia possono dipendere dalla Regione, dalla Provincia o dal Comune. Tutti
i suoi appartenenti sono Agenti e Ufficiali di Polizia Giudiziaria e Agenti di
Pubblica Sicurezza.

Il primo tricolore italiano nasce il 7 gennaio 1797 a Reggio nell'Emilia come
bandiera della Repubblica Cispadana proposto da Giuseppe Compagnoni.

Come altre bandiere, anche l'italiana si ispira alla bandiera francese
introdotta con la rivoluzione del 1789. Quando le armate napoleoniche
attraversarono l'Italia, nel 1796, sia le varie neonate repubbliche giacobine,
sia i reparti militari che affiancavano l'esercito di Napoleone adottarono
bandiere simili. La scelta dei colori si deve probabilmente ai vessilli della
Legione Lombarda nei quali il bianco e il rosso del comune di Milano si
affiancavano al verde delle divise della Guardia civica milanese. Gli stessi
colori, vennero adottati anche dalla Legione Italiana, composta da soldati
provenienti dall'Emilia e dalla Romagna. A Reggio nell'Emilia, che si fregia
del titolo di città del tricolore, è esposto il primo vessillo tricolore,
risalente al 1797[74].

Dopo il Congresso di Vienna, e la Restaurazione il tricolore rimase come
simbolo di libertà e venne utilizzato nei moti rivoluzionari del 1831 e del
1848. Fu proprio in quest'anno, con l'annuncio della prima guerra di
indipendenza che Carlo Alberto di Savoia adotta per le sue truppe un vessillo
composto dalla bandiera italiana, recante al centro lo stemma dei Savoia
bordato di azzurro. Questa bandiera diverrà, a partire dal 14 marzo 1861 la
bandiera del Regno d'Italia, anche se la legge che definisce la forma esatta
della bandiera arriverà solo nel 1923[75].

Con la fine della seconda guerra mondiale e la proclamazione della Repubblica,
la bandiera italiana perde lo stemma del Savoia e assume la foggia odierna.
L'importanza di questo passaggio è testimoniata dall'inserimento nella
Costituzione di un articolo - il 12 \- compreso tra i principi fondamentali ad
esso dedicato: "La bandiera della Repubblica è il tricolore italiano: verde,
bianco e rosso, a tre bande verticali di eguali dimensioni".

L'emblema ufficiale della Repubblica Italiana è quello approvato
dall'Assemblea costituente nella seduta del 31 gennaio 1948 e promulgato dal
presidente della Repubblica Enrico De Nicola il successivo 5 maggio. Il
bozzetto iniziale fu realizzato dall'artista Paolo Paschetto, vincitore dei
due concorsi pubblici indetti nel 1946 e nel 1947, cui parteciparono
complessivamente circa 500 candidati con oltre 800 bozzetti[76].

La stella bianca a cinque punte, facente, inoltre, riferimento a Dante, è
stata la tradizionale rappresentazione simbolica dell'Italia sin dall'epoca
risorgimentale; nell'emblema repubblicano essa è sovrapposta a una ruota
dentata d'acciaio, simbolo del lavoro su cui si basa la Repubblica (articolo 1
della costituzione) e del progresso. L'insieme è racchiuso da un ramo di
quercia, che simboleggia la forza e la dignità del popolo italiano, e da uno
di ulivo, che rappresenta la volontà di pace della nazione[77].

Pur identificato spesso come stemma della Repubblica Italiana, tecnicamente
non si tratta di uno stemma in quanto è privo dello scudo, che ne costituisce
una parte essenziale secondo la definizione araldica (al contrario di altre
decorazioni come corone, elmo o rami che non sono essenziali). Per questo
risulta più corretto riferirvisi con il termine di "emblema della Repubblica
Italiana".

L'Inno di Mameli, conosciuto anche come "Fratelli d'Italia", dai primi versi -
o più precisamente, Il Canto degli Italiani \- è dal 12 ottobre 1946 l'inno
nazionale italiano, in modo provvisorio. Il 17 novembre 2005 il Senato aveva
approvato in prima lettura un progetto di legge volto a renderlo definitivo,
ma alla Camera il provvedimento non fu più votato e l'Inno di Mameli rimane
tuttora come inno italiano provvisorio. Il testo fu scritto nell'autunno 1847
da Goffredo Mameli; la musica è di poco successiva e fu composta da Michele
Novaro.

Dopo la proclamazione della Repubblica ha sostituito La canzone del Piave
adottata dal governo provvisorio italiano dopo l'8 settembre.

Durante il Regno d'Italia era in vigore la Marcia Reale, che dopo l'Unità
d'Italia aveva sostituito l'inno del Regno di Sardegna: S'hymnu sardu
nationale.

Nel corso degli anni Novanta è stata talvolta ventilata l'ipotesi di
sostituire _Il canto degli Italiani_ con il _Va, pensiero_ (celebre aria
dall'opera lirica _Nabucco_ ) di Giuseppe Verdi come inno rappresentativo
della nazione italiana.

Il nuovo stendardo, introdotto il 9 ottobre 2000 dal Presidente Ciampi,
richiama i colori della bandiera nazionale, con riferimento particolare alla
bandiera della storica Repubblica Italiana del 1802-1805; la forma quadrata e
la bordatura azzurra simboleggiano le Forze Armate, comandate dal Presidente.

Dal 2008, dal Presidente del Consiglio Silvio Berlusconi, viene adottato anche
lo stendardo personale del Presidente del Consiglio, che è tutto blu con due
ordini di strisce dorate, i bordi dello stesso colore e al centro il
tradizionale simbolo della Repubblica, la stella su ruota dentata con rami di
quercia e d'ulivo.

Nel 1947 oltre alla bandiera nazionale vennero definite anche la bandiera
usata dalla marina mercantile, che reca sulla banda bianca uno stemma nei cui
quadranti compaiono gli stemmi delle quattro repubbliche marinare (Venezia,
Genova, Pisa e Amalfi); e quella della Marina Militare, nella quale lo stemma
è sovrastato da una corona navale, cioè una corona turrita e rostrata.

Un'altra differenza è che nella bandiera della Marina Militare il leone di san
Marco (simbolo di Venezia) ha il libro chiuso, la coda alzata e regge una
spada (come nella bandiera di guerra della Repubblica di Venezia).

Bandiera di bompresso ( _recto_ ).

Bandiera di bompresso ( _verso_ , il leone di San Marco è di spalle).

Bandiera della Marina Militare.

Bandiera della Marina Mercantile.

Prodotto Nazionale Lordo: 000$ pro capite (00° posto della classifica
mondiale). Bilancia dei pagamenti: 000 milioni di $. Inflazione: 00,0%.
Disoccupazione: 0,00%.

Punti di forza.

Punti di debolezza.

Produzione di energia elettrica: 000.000 kw. Pesca: 000.000 tonnellate.
Petrolio: non produttore, raffinazione 10.000 b/g. Allevamento: pecore 00,0
milioni, capre 00,0 milioni, bovini 00,0 milioni, suini 0,00 milioni.
Minerali: [[]].

Agricoltura

Allevamento

Pesca

Risorse minerarie

Industria

Membro del G8 \- organizzazione che raggruppa i sette paesi maggiormente
industrializzati del mondo più la Russia \- l'Italia rappresenta la settima
potenza economica del pianeta per PIL nominale, dietro Stati Uniti, Giappone,
Germania, Cina, Gran Bretagna e Francia[78], ponendosi nel contempo al quinto
posto per valore delle esportazioni e al settimo per quello delle importazioni
effettuate nell'anno 2007[79][80][81].

L'economia italiana è ormai fortemente orientata verso il settore dei servizi
(terziario e quaternario), che nel 2006 hanno rappresentano quasi i 2/3 del
PIL prodotto.

Il tessuto produttivo dell'economia è formato in prevalenza di medie e piccole
imprese: quelle di maggiori dimensioni sono gestite in gran parte dalle
famiglie fondatrici e, in taluni casi, da gruppi stranieri. Il modello di
_public company_ \- impresa a capitale diffuso gestita dal _management_
piuttosto che dalla proprietà - è poco diffuso. Vedi comunque Lista delle
imprese italiane

A causa della mancanza di importanti giacimenti, la maggior parte delle
materie prime e il 75% dell'energia devono essere importati. Nella prima metà
del '900 sono stati comunque scoperti alcuni giacimenti petroliferi, in
particolare nella Val d'Agri, in Basilicata, il cui reale sfruttamento,
tuttavia, è cominciato solamente a partire dagli anni ottanta. Oggi i
giacimenti lucani forniscono oltre il 10% del fabbisogno nazionale.

Durante lo scorso decennio, l'Italia ha perseguito una rigida politica fiscale
per far fronte alle richieste dell'Unione Economica e Monetaria dell'Unione
europea e ha tratto beneficio dai tassi più bassi di inflazione e di
interesse. Tuttavia, problemi come l'evasione fiscale, il debito pubblico e,
nel meridione, la malavita organizzata continuano ad ostacolare un sano e più
robusto sviluppo dell'economia nazionale.

Il Paese ha aderito all'euro nel 1999, sostituendo la lira a partire dal 2002
(1 euro = 1936,27 lire).

=== Struttura economica ===

Di seguito la tabella che riporta il PIL[82], prodotto in Italia ai prezzi
correnti di mercato nel 2006, espresso in milioni di euro, suddiviso tra le
principali macro-attività economiche:

=== Agricoltura === Il settore agricolo (comprensivo di silvicoltura e pesca),
nonostante l'eccellenza e l'alta specializzazione raggiunta, rappresenta una
percentuale piuttosto residuale nel quadro economico nazionale.

=== Industria === L'industria - particolarmente sviluppata nei settori
motoristico (automobile, motociclo, ricambi e accessori), cantieristico
navale, degli elettrodomestici, chimico, farmaceutico e nei campi
dell'energia, metallurgia, agroalimentare e della difesa (armi leggere, mezzi
blindati, elicotteri, sistemi di difesa, etc.) - pesa poco più del 32%, ma se
da questa si escludono le attività legate alle costruzioni, la percentuale
scende a circa il 28%.

Il grande e avveniristico stabilimento FIAT di Melfi (in Provincia di
Potenza), uno dei più avanzati e produttivi in Europa, ha contribuito alla
ripresa del marchio automobilistico italiano, con una sua rilevante crescita
delle quote di mercato nel continente.[83]

=== Servizi === In ambito finanziario è da alcuni anni in atto una forte
tendenza alla concentrazione tra le banche e le assicurazioni, ultimamente
sfociata nella fusione tra UniCredit S.p.a. e Capitalia S.p.a., da cui è nato
il terzo gruppo bancario europeo per dimensioni (il primo dell'area euro e il
sesto nel mondo), con una capitalizzazione di 133 miliardi di dollari, pari a
91 miliardi di euro. Analoga fusione è avvenuta a fine 2006 tra San Paolo IMI
e Banca Intesa, che ha portato alla creazione di Intesa Sanpaolo, la prima
banca italiana per capitalizzazione.

=== Settore turistico ===

Un settore di primaria importanza per l'economia italiana continua ad essere
il turismo, nonostante il Paese abbia perso da molti anni il primato di
visitatori stranieri all'anno (nel 2004 erano 37.100.000).[84] L'Italia era
quindi al quinto posto nel mondo dopo Cina (41.800.000 turisti stranieri
annui), USA (46.100.000), Spagna (53.600.000) e Francia (75.100.000).[84]

=== Energia ===

Nella tabella seguente sono indicati in milioni di tep i dati relativi a
produzione, importazione e consumo di energia elettrica in Italia nel
2007[85].  
Il _Consumo lordo_ si calcola sommando le quantità di produzione e
importazione e sottraendo i valori delle esportazioni e la variazione delle
scorte.

=== Divario Nord-Sud === A tutt'oggi permane la differenza tra il Centro-Nord
del paese, caratterizzato da un forte sviluppo economico, e il Sud, che
evidenzia un maggiore tasso di disoccupazione conseguenza di una maggiore
difficoltà nel fare impresa (e quindi creare nuovi posti di lavoro) a causa
della pessima amministrazione dei territori e, in alcune regioni, della
presenza delle mafie che incidono in maniera pesantissima sullo sviluppo
economico. Si calcola infatti che senza l'incidenza della mafia sull'economia
meridionale, il sud Italia sarebbe in grado di raggiungere in pochi anni lo
sviluppo economico del nord Italia.[86]

Negli ultimi anni, tuttavia, qualcosa è cambiato. Molte aree del Mezzogiorno
(tra cui le provincie di Isernia e Caserta) hanno visto intensificarsi il peso
dell'imprenditoria privata, incentivata dal basso livello dei prezzi e del
lavoro.

=== PIL - Serie storica === Di seguito la tabella che riporta il PIL[87] ai
prezzi di mercato, espresso in milioni di euro, prodotto in Italia dal 2000 al
2007, suddiviso per regione:

Le regioni sono state ordinate per il PIL prodotto nel 2006; la voce extra
considera le attività economiche non attribuibili a specifiche regioni, come
ad esempio le ambasciate italiane all'estero o le piattaforme marine per
l'estrazione di petrolio.

Rispetto ai dati sopra esposti occorre osservare che il PIL espresso in
termini assoluti è un indicatore di ricchezza dell'entità geografica,
piuttosto che degli abitanti.

=== PIL ai prezzi di mercato per abitante - Serie storica === Un indicatore
della ricchezza che, oltre a considerare il PIL, tiene conto anche della
numerosità della popolazione a cui tale PIL è riferito è il PIL ai prezzi di
mercato per abitante (euro correnti).[88]

Le regioni sono state ordinate per il PIL ai prezzi di mercato per abitante
prodotto nel 2006.

== Trasporti ==

=== Ferrovie ===

Il totale delle strade ferrate in Italia ammonta a 19.394 km (sono incluse la
Sardegna e la Sicilia), di questi:

Trenitalia SpA è l'azienda delle Ferrovie dello Stato (FS) che si occupa del
trasporto di passeggeri in Italia. Rete Ferroviaria Italiana Spa è l'azienda
delle FS che si occupa della gestione e del potenziamento dell'infrastruttura
ferroviaria nazionale.

=== Sistema [[strada]]le, [[autostrada]]le, tangenziali ===

Il totale delle strade in Italia ammonta a 654.676 km (1998)

Il 00,0% del territorio è totalmente/parzialmente protetto.

I parchi nazionali sono costituiti da aree terrestri, marine, fluviali, o
lacustri che contengano uno o più ecosistemi intatti o anche parzialmente
alterati da interventi antropici, una o più formazioni fisiche, geologiche,
geomorfologiche, biologiche, di interesse nazionale od internazionale per
valori naturalistici, scientifici, culturali, estetici, educativi e ricreativi
tali da giustificare l'intervento dello Stato per la loro conservazione.

I parchi regionali sono costituiti da aree terrestri, fluviali, lacustri ed
eventualmente da tratti di mare prospicienti la costa, di valore ambientale e
naturalistico, che costituiscano, nell'ambito di una o più regioni adiacenti,
un sistema omogeneo, individuato dagli assetti naturalistici dei luoghi, dai
valori paesaggistici e artistici e dalle tradizioni culturali delle
popolazioni locali.

Le riserve naturali sono costituite da aree terrestri, fluviali, lacustri o
marine che contengano una o più specie naturalisticamente rilevanti della
fauna e della flora, ovvero presentino uno o più ecosistemi importanti per la
diversità biologica o per la conservazione delle risorse genetiche.

Le zone umide sono costituite da paludi, aree acquitrinose, torbiere oppure
zone di acque naturali od artificiali, comprese zone di acqua marina la cui
profondità non superi i sei metri con la bassa marea; aree che, per le loro
caratteristiche, possano essere considerate di importanza internazionale ai
sensi della Convenzione di Ramsar.

Le aree marine protette sono costituite da tratti di mare, costieri e non, in
cui le attività umane sono parzialmente o totalmente limitate. La tipologia di
queste aree varia in base ai vincoli di protezione.

Le altre aree protette sono quelle aree che non rientrano nelle precedenti
classificazioni, come i parchi suburbani o le oasi delle associazioni
ambientaliste. Possono essere a gestione pubblica o privata, con atti
contrattuali quali concessioni o forme equivalenti.

La continua crescita della densità di popolazione, già elevatissima, è causa
di esacerbazione degli evidenti fenomeni di degrado ambientale che affliggono
il territorio italiano.

=== Parchi nazionali ===

Il contributo che l'Italia ha portato, nel corso della storia dei popoli che
l'hanno abitata, alla cultura mondiale è stato, per pressoché unanime consenso
degli storici, immenso e vario. Probabilmente fu proprio il fatto di essere da
sempre, per motivi geografici e storici, una terra di scambi e di incontri tra
popoli diversi a farne un luogo di così vitale fermento. Ed in effetti una
caratteristica tipica della cultura italiana è la sua grande varietà locale:
la mancanza di una unità nazionale per secoli ha fatto sì che ogni regione
acquisisse un propria tradizione ed identità politica, derivatagli dalla
propria storia di dominazioni e fusioni con civiltà diverse.

L'arte e la musica sono sicuramente gli ambiti di eccellenza della cultura
italiana più noti nel mondo. La prima ha avuto la sua espressione più alta e
caratterizzante nel periodo che va dal Quattrocento al Seicento inoltrato (nei
periodi del Rinascimento e del Barocco); ma la lunga storia del paese, ed i
numerosi periodi di ricchezza che ha attraversato, hanno lasciato in eredità
esempi notevolissimi dell'arte delle più disparate epoche e civiltà, che fanno
dell'Italia un caso unico al mondo per la varietà dei beni artistici e per la
loro diffusione capillare sul territorio (la città di Firenze, ad esempio, ha
la più grande concentrazione mondiale di opere d'arte in proporzione alla sua
estensione). Dai templi greci della Magna Grecia ai borghi medioevali, dalle
terme romane alle ville settecentesche, il grande museo all'aperto della
penisola è tra le prime mete del turismo mondiale.  
La musica italiana comincia a fiorire nel Cinquecento, con la musica
rinascimentale che, soprattutto con Monteverdi, acquisisce i suoi tratti più
innovativi nel tardo Cinquecento, con la nascita dell'opera lirica, genere in
cui gli italiani vedranno il primato per secoli. Operisti italiani famosi in
tutto il mondo sono Rossini, Verdi, Toscanini, Puccini. La musica strumentale
italiana ha visto un periodo di fioritura meno duraturo, concentrandosi
perlopiù (anche se non solo) nel periodo barocco, ma è stata comunque percorsa
da artisti di importanza epocale, quali Palestrina, Corelli, Vivaldi, il già
citato Monteverdi nonché, nei secoli successivi, Paganini e lo stesso Verdi.

Non vanno trascurate le profonde innovazioni che l'Italia ha portato in tanti
altri campi della cultura lungo 2500 anni di storia. Nei due periodi in cui la
penisola fu il centro della civiltà del tempo, ovvero durante l'Impero romano
ed il Rinascimento, il ruolo che ebbe nella storia della conoscenza umana fu
di decisiva importanza.  
In età romana l'Italia era il centro culturale oltre che politico di uno stato
che segnò il culmine dell'età antica, che diffuse la cultura greco-ellenistica
in un'Europa molto indietro nella civilizzazione, e che fu la fucina di grandi
innovazioni nel campo tecnico (architettura romana), del diritto (il diritto
romano è a fondamento ancora oggi della giurisdizione dei moderni paesi
occidentali), della letteratura.  
Il Rinascimento segnò invece dopo il medioevo il diffondersi dall'Italia di
una nuova sensibilità che, espressasi mirabilmente nella letteratura, nella
vita e soprattutto nell'arte della penisola, segnò l'inizio dell'età moderna e
l'avviarsi dell'Occidente verso una propria dimensione culturale
caratterizzante, foriera delle rivoluzioni liberali, industriale e
scientifica, di cui fu iniziatore e protagonista proprio un italiano, Galileo.

Già dal XVII secolo tuttavia il ruolo culturale di primo piano del Paese tende
lentamente a declinare: se nel '600 l'Italia riesce ancora a mantenere un
primato europeo in alcuni settori (l'arte e la musica principalmente), nel
secolo successivo il panorama culturale italiano può essere a tutti gli
effetti considerato provinciale rispetto ai fermenti che cambiavano l'Europa
in Francia ed Inghilterra. Le cause della fine del primato italiano sono
molteplici e complesse. In linea generale gli storici vedono un rapporto
diretto con il declino sociale ed economico che interessa l'Italia a partire
dalla fine del Cinquecento, a sua volta imputabile ad una serie di fattori
storici; tra questi, la mancata unificazione degli stati italiani in un unico
Stato nazionale simile a quello francese o inglese, fatto che avrebbe avuto
conseguenze irreparabili sulla capacità competitiva della penisola in campo
commerciale ed economico. La stessa pratica del mecenatismo durante il XV e
XVI secolo, che nel breve termine diede forte impulso al fiorire dell'arte
rinascimentale, costituì un "dirottamento" dalle attività produttive delle
ricchezze accumulate in Italia e pose le basi per la recessione. Un motivo più
strettamente culturale può essere poi identificato con l'egemonia su
intellettuali ed artisti italiani esercitata dalla Controriforma dalla seconda
metà del XVI secolo, che soffocò i fermenti della rivoluzione scientifica (si
pensi al processo a Galileo), del pensiero filosofico (la carcerazione di
Tommaso Campanella, il rogo di Giordano Bruno), della letteratura (costretta
alla sterile adesione ad un'ortodossia nei contenuti e nella forma).

L'inizio del XIX secolo vede una rinascita culturale italiana, trainata dal
nuovo clima delle idee liberali e patriottiche, di forte stimolo al mondo
intellettuale; gli italiani ritrovano una propria dimensione europea nella
letteratura romantica (Manzoni, Leopardi), nella riflessione politica
(Mazzini), nella scienza (Galvani, Volta).

L'Italia è famosa in tutto il mondo anche per la cucina (le parole pasta,
spaghetti, pizza, ad esempio, sono entrate di prepotenza nei vocabolari
stranieri anche in altri continenti), il vino, lo stile di vita, l'eleganza,
il design, le sue caratteristiche feste e più in generale per il gusto.

Non meno importante è stato il contributo italiano alla scienza, con
personaggi come Luigi Galvani e Alessandro Volta ricordati per gli studi
pionieristici sull'elettricità, Antonio Pacinotti che inventò la dinamo,
Antonio Meucci che inventò il telefono. Anche tra i premiati con il Nobel sono
presenti degli italiani illustri come Enrico Fermi e Guglielmo Marconi per la
fisica, Giulio Natta che fu uno dei padri della chimica industriale, Giosue
Carducci, Eugenio Montale, Grazia Deledda, Luigi Pirandello, Salvatore
Quasimodo e Dario Fo per la letteratura, Camillo Golgi e Rita Levi-Montalcini
per il loro contributo alla medicina. === Patrimonio letterario ===

La nascita della letteratura italiana canonicamente si fa risalire alla prima
metà del XIII secolo con la diffusione, all'interno di circuiti assai privati
e modesti, di quei manoscritti di carattere religioso, ma anche laico e
giocoso, ad uso della comunità religiosa e laica, ma sempre ad un alto livello
della scala sociale (per esempio i notai). Ciò che ci permette di parlare di
una letteratura italiana è la lingua.

La letteratura italiana si compone di tutte quelle opere manoscritte e a
stampa in lingua italiana che, come si è detto, a partire dal XIII secolo si
sono sviluppate in Italia, fino ai nostri giorni.

Essa nasce in ritardo rispetto ad altre letterature europee perché molto
ancorata alla tradizione del latino. Nel XIII secolo si hanno le prime
esperienze letterarie, la poesia religiosa in Umbria (capolavoro è il _Cantico
delle Creature_ di San Francesco d'Assisi e le _Laudi_ di Jacopone da Todi),
la scuola siciliana (nata alla corte di Federico II) e, alcuni decenni più
tardi, la lirica toscana. Nel XIV secolo la letteratura italiana possedeva già
tre capolavori che la misero in assoluta preminenza per l'epoca rispetto a
qualsiasi altra produzione letteraria occidentale: la _Divina Commedia_ di
Dante Alighieri, il _Canzoniere_ di Francesco Petrarca e il _Decameron_ di
Giovanni Boccaccio.

In italiano si sono espressi scrittori e poeti di fama universale, quali
Ludovico Ariosto, Niccolò Machiavelli, Torquato Tasso, Ugo Foscolo, Giosuè
Carducci, Giacomo Leopardi, Giovanni Verga, Luigi Pirandello, Salvatore
Quasimodo, Giuseppe Ungaretti, Alessandro Manzoni, Grazia Deledda, Leonardo
Sciascia, Giovanni Pascoli, Primo Levi e tanti altri, intellettuali che
produssero capolavori di tale bellezza che influenzarono la cultura europea.

=== Patrimoni dell'umanità dell'[[Organizzazione delle Nazioni Unite per
l'Educazione, la Scienza e la Cultura|UNESCO]] ===

L'Italia è il Paese con il maggior numero di beni dichiarati patrimonio
dell'umanità.

=== [[memoria del mondo|Registro della Memoria del Mondo]] ===

Il colore sportivo nazionale dell'Italia è l'azzurro, mutuato dallo stemma
araldico di Casa Savoia, dinastia regnante dal 1861 al 1946.

  
La tradizione sportiva italiana è antica quasi quanto la sua storia: in quasi
tutti gli sport, sia individuali che di squadra, l'Italia può vantare sempre
buone rappresentative e molti successi. Tuttavia, quasi tutte le vittorie
negli sport di squadra restano una prerogativa maschile, eccezione fatta per
la pallavolo, la pallanuoto e la scherma.

Lo sport più seguito e praticato è il calcio.

La Nazionale Italiana di calcio è la squadra campione del mondo in carica.

_**Pasquetta: lunedì successivo alla Pasqua_

Fino al 1977 erano considerati giorni festivi agli effetti civili: 19 marzo,
San Giuseppe; Ascensione, giovedì (40 giorni dopo Pasqua); Corpus Domini,
giovedì (60 giorni dopo Pasqua); 29 giugno, Santi Pietro e Paolo; 4 novembre,
giorno della vittoria nella prima guerra mondiale. Inoltre, nell'Alto Adige,
il lunedì di Pentecoste è considerato giorno festivo. A fine aprile 2008 sono
state avanzate delle proposte di legge per ripristinare tali festività. A fine
ottobre 2008, il governo italiano ha proposto il ripristino, come giorno di
vacanza, del 4 novembre.

La Chiesa Cattolica ha dichiarato santi patroni dell'Italia:

Secondo il rapporto 2008 di Reporters Sans Frontieres (RSF), uno dei maggiori
organismi internazionali per la difesa della libertà di stampa, l’Italia si
pone al quarantaquattresimo/44 posto (su centosettantatre/173) nel mondo.
Seppur in calo rispetto al 2007, quando occupava la trentacinquesima/35
posizione, il Paese si pone ad un livello paragonabile a quello di altre
grandi democrazie occidentali come la Spagna (trentanovesima/39 con un
coefficiente di 8), la Francia (trentacinquesima/35 con 7,67) - detentrice del
_record_ europeo degli interventi giudiziari e di polizia in materia di
segreto delle fonti, con 5 perquisizioni e 4 convocazioni di giornalisti - gli
Stati Uniti (al quarantunesimo/41 posto) e Israele (a quota 46). Nonostante
ciò l'Italia è uno dei paesi europei più soggetti alla [1]censura, molti sono
i casi documentati[90]. Vi sono numerose proposte per regolamentare l'uso di
internet[91][92]. House of freedom nel periodo 2004-2006 ha indicato l'Italia
come l'unica nazione dell'Unione Europea "parzialmente libera"[93].

Altri progetti

Altri progetti

{{Link AdQ|hr}} {{Link AdQ|vi}} <pre>[[Categoria:Italia| ]]</pre>

