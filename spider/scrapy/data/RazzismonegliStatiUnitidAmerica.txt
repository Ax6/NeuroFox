Il **razzismo negli Stati Uniti d'America** rappresenta un fenomeno storico
presente fin dall'epoca coloniale. I privilegi e i diritti sanzionati
legalmente o socialmente furono largamente dati ai bianchi americani, ma
negati ai nativi americani, agli afroamericani, agli asioamericani e agli
ispanici latinoamericani. Agli statunitensi di origine europea (in particolare
i ricchi protestanti anglosassoni) vennero concessi privilegi esclusivi in
materia d'istruzione, immigrazione, diritto di voto, cittadinanza,
acquisizione dei terreni e procedimenti penali per un periodo di tempo che va
dal XVII secolo fino agli anni sessanta.

Tuttavia anche gli immigrati non protestanti provenienti dal continente
europeo, in particolare i cittadini irlandesi, polacchi e italiani subirono -
all'interno della società americana - un'emarginazione xenofoba ed altre forme
di discriminazione basate sull'etnia e, almeno fino ad un certo periodo, non
vennero neppure considerati come degli "autentici bianchi".

Inoltre i gruppi originari del Medio Oriente, come gli Ebrei e gli Arabi,
hanno dovuto affrontare anch'essi una più o meno continua situazione
discriminatoria; come diretta conseguenza di ciò alcune persone appartenenti a
queste comunità non si autoidentificano come "bianchi americani". Anche coloro
che provengono dall'Asia orientale e dall'Asia meridionale sono stati
costretti ad affrontare il problema costituito dal pregiudizio razzista.

Le principali istituzioni razziali etnicamente strutturate includono la
schiavitù negli Stati Uniti d'America, la segregazione razziale negli Stati
Uniti d'America, le cosiddette guerre indiane, le riserve indiane, la
segregazione scolastica negli Stati Uniti d'America, le legislazioni
sull'immigrazione e la naturalizzazione e i campi d'internamento durante la
seconda guerra mondiale: l'internamento dei giapponesi negli Stati Uniti,
l'internamento dei tedeschi negli Stati Uniti e l'internamento degli italiani
negli Stati Uniti.

Almeno formalmente la discriminazione razziale è stata vietata a partire dalla
metà del XX secolo e col trascorrere del tempo è stata sempre più percepita
come socialmente inaccettabile e/o moralmente ripugnante. La politica di
stampo razziale rimane tuttavia un fenomeno di ampia portata e il razzismo
implicito continua ancora ai giorni nostri a riflettersi nelle ampie disparità
e disuguaglianze socio-economiche[1][2], fino a giungere a forme più moderne e
prevalentemente indirette di "razzismo simbolico"[3]. Un'ampia stratificazione
sociale su base razziale continua a manifestarsi nell'ambito occupazionale e
in campo salariale, nella ricerca dell'alloggio, nell'istruzione e nella
formazione professionale, nella concessione di prestiti e mutui e finanche in
campo governativo.

Secondo l'"US Human Rights Network"[4], un'organizzazione che concentra la
propria attenzione sul rispetto dei diritti civili e che collabora con le
organizzazioni per i diritti umani " _la discriminazione negli Stati Uniti
permea tutti gli aspetti della vita e si estende a tutte le comunità di
minoranza_ "[5].

Mentre la natura dei punti di vista degli americani medi si è molto modificata
nel corso degli ultimi decenni le indagini condotte da parte di associazioni
indipendenti - oltre che dalla stessa ABC News \- hanno scoperto che, anche
recentemente, ampi strati di popolazione si riconosce nelle più comuni
opinioni discriminatorie. Nel 2007 uno studio ha rilevato che una persona su
10 ammetteva di avere pregiudizi contro gli ispanici e i latinoamericani,
mentre una su 4 manteneva forti giudizi negativi contro gli arabi americani in
generale[6].

Durante la Storia degli Stati Uniti d'America, ancor prima che lo schiavismo
divenisse completamente strutturato su basi razziali, gli schiavi di origine
africana vennero utilizzati a fianco dei bianchi ridotti in schiavitù per
servitù debitoria, solitamente vincolati alla condizione servile da contratti
con una scadenza determinata e in gran parte firmati per pagare le spese di
trasferimento nel Nuovo Mondo. Alla loro scadenza gli europei sopravvissuti
recuperarono la libertà, non era invece previsto che i neri potessero
recuperarla dopo un certo periodo di tempo.

L'utilizzo degli europei per il lavoro di fatica si dimostrò nel tempo
insostenibilmente costoso nonché dannoso per la fornitura di occupazione nei
paesi di origine. Tuttavia gli schiavi africani erano "disponibili in gran
numero a prezzi che resero le aziende agricole delle piantagioni nelle
Americhe assai floride"[7].

A seguito di una serie di rivolte che coinvolsero questo tipo di coloni però
si arrivò a fare a meno degli schiavi bianchi, riservando la schiavitù alle
persone di origine africana le quali non potevano contare, a differenza dei
bianchi, su solidarietà religiose e etniche da parte dei componenti liberi
della società bianca dominante. In questo modo "razza" e condizione sociale
vennero a coincidere in una maniera tale che ancor oggi negli Stati Uniti
d'America è difficile separare i due concetti.

Mentre l'esistenza della schiavitù è probabilmente la radice delle successive
concettualizzazioni razziali sugli afroamericani le origini della stessa
ebbero una forte base economica. Tra l'élite europea la quale strutturò la
politica nazionale per tutta l'era del sistema di scambio schiavista
attraverso l'Oceano Atlantico esistette un'ideologia popolare denominata
mercantilismo, la convinzione cioè che le attività politiche dovessero essere
centrate sul potere militare e la ricchezza economica. Le colonie furono fonti
di ricchezza minerale e di colture, da utilizzare essenzialmente per il
vantaggio della madrepatria[8].

Si è anche sostenuto che, insieme ai motivi economici alla base della
schiavitù nelle Americhe, gli schemi di netta distinzione sociale del mondo
europeo svolsero un ruolo importante nella schiavizzazione degli africani.
Secondo questa opinione il gruppo europeo per comportamenti e condotta umana
includeva l'intero continente europeo, mentre le culture africane e native
americane ebbero una definizione più localizzata di appartenenza.

Mentre nessuno schema sociale ha una superiorità intrinseca di per sé il
vantaggio tecnologico europeo diventò una risorsa per diffondere la
convinzione che giustificava i loro schemi, che i non europei avrebbero cioè
potuto benissimo essere ridotti in uno stato di schiavitù. Con la capacità di
diffondere la loro rappresentazione schematica del mondo gli europei poterono
imporre il proprio contratto sociale, permettendo moralmente tre secoli di
schiavitù africana. Mentre la disintegrazione di un tale contratto socialmente
accettato fino ad allora verso la fine del XVIII secolo portò alle prime
legislazioni abolizioniste, la rimozione degli ostacoli allo "status di membri
effettivi della comunità" è un processo molto lento, non ancora completamente
realizzato fino ai giorni nostri (2015)[9].

Di conseguenza il commercio degli schiavi atlantici prosperò. Secondo le stime
del "Trans-Atlantic Slave Trade Database" tra il 1626 e il 1860 più di 470.000
schiavi vennero forzatamente trasportati dall'Africa oltreoceano[10][11].

Subito dopo la _Dichiarazione d'indipendenza degli Stati Uniti d'America_
proclamata nel 1776 le prime leggi del 1790 sulla naturalizzazione garantirono
la cittadinanza solo alle "persone bianche libere", il che significava
generalmente che venne concessa solo a coloro che erano di origini
anglosassoni.

Prima della guerra civile otto presidenti degli Stati Uniti d'America furono
proprietari di schiavi, una pratica protetta dalla Costituzione degli Stati
Uniti d'America[12]. Fornire ricchezza per l'élite bianca, questo fu il
compito della schiavitù; prima della guerra civile circa una famiglia
meridionale su quattro possedette schiavi. Secondo il Censimento degli Stati
Uniti d'America del 1860 vi erano circa 385.000 proprietari di schiavi su una
popolazione bianca totale nel profondo Sud di circa 7 milioni (compresi donne
e bambini)[13][14].

Già nella prima metà del XIX secolo furono costituite varie organizzazioni di
sostegno agli schiavi, fino ad aiutarli a migrare in direzione di luoghi dove
godere di una maggiore libertà; alcune approvarono la colonizzazione di nuovi
territori, mentre altre sostennero l'emigrazione totale. Durante gli anni 1820
e 1830 l'American Colonization Society rappresentò il veicolo principale per
le proposte di restituire agli afroamericani una maggiore libertà e parità in
Africa[15] e nel 1821 giunse a fondare la colonia della Liberia, aiutando
migliaia di ex schiavi e neri liberi (con limiti regolamentati) a
trasferirvisi.

Lo sforzo di colonizzazione nacque da una miscela di motivi, con il suo
fondatore Henry Clay il quale affermò: " _ipregiudizi inimmaginabili derivanti
dal loro colore della pelle umana non avrebbero mai permesso l'integrazione
con i bianchi liberi di questo paese. Era auspicabile, perciò, nel massimo
rispetto dovuto loro, rimpatriare tutta la popolazione nera_"[16].

Sebbene nel 1820 il commercio degli schiavi atlantici (intesi come "beni
mobili") fosse stato equiparato alla pirateria, pertanto punibile con la pena
di morte[17], la pratica continuò a resistere per tutto il successivo mezzo
secolo. La compravendita interna rimase un'attività economica importante che
durò fino agli anni 1860[18]. I membri della famiglia degli schiavi sarebbero
stati divisi per non vedersi mai più[18]. Tra il 1830 e il 1840 quasi 250.000
schiavi furono assunti attraverso imprese statali[18]. Negli anni 1850 in più
di 193.000 furono scambiati e gli storici stimano che quasi un milione di
persone abbiano dovuto partecipare a questa migrazione forzata[18].

Lo storico Ira Berlin ha battezzato questa migrazione forzata degli schiavi il
"Second Middle Passage", perché riprodusse molti degli stessi orrori del
"Passaggio intermedio" (il nome dato al trasporto di schiavi dall'Africa
all'America del Nord). Le compravendite di schiavi distrussero totalmente
molte famiglie; gli schiavi vennero sradicati direttamente o vissero nella
paura che loro o le proprie famiglie potessero essere spostate
involontariamente: "la deportazione massiccia traumatizzava i neri"[19].

Gli individui perdettero in tal maniera la connessione con le famiglie e i
clan di appartenenza. Aggiunto ai primi coloni che mischiarono schiavi
originari da diverse tribù, molti africani etnici persero la conoscenza delle
diverse origini tribali africane. La maggior parte di loro discende oggi da
famiglie che rimasero deportate negli Stati Uniti d'America per molte
generazioni[18].

Venuta meno l'utilità economica dello schiavismo nelle regioni maggiormente
industrializzate degli Stati Uniti nord-orientali tutti gli schiavi presenti
nelle aree degli Stati Confederati d'America che non erano sotto il controllo
diretto del governo federale vennero dichiarati liberi attraverso il _Proclama
di emancipazione_ emanato il 1º gennaio del 1863 dal presidente degli Stati
Uniti d'America (esponente del partito Repubblicano Abraham Lincoln[20].

Mentre egli si oppose personalmente alla schiavitù, ritenne però che la
_Costituzione degli Stati Uniti d'America_ non desse al Congresso degli Stati
Uniti d'America il potere di porvi fine, affermando nel suo primo discorso
d'insediamento che «non aveva alcuna obiezione a questo fatto manifesto e
inappellabile» tramite l'"emendamento Corwin"[21]. Sui diritti sociali e
politici per i neri Lincoln dichiarò: " _io non sono né ho mai voluto
assegnare ildiritto di voto o creare Grand jury di negri, né qualificarli a
tenere un qualsiasi ufficio pubblico, né di interagire con i bianchi
attraverso il matrimonio interrazziale, tanto quanto me qualunque uomo è a
favore della posizione superiore assegnata alla razza bianca_"[22]. Il
proclama non si applicò pertanto alle aree lealiste o controllate dall'Unione.

I maggiori territori agricoli del profondo Sud si coalizzarono negli Stati
Confederati d'America a difesa della schiavitù dando inizio alla guerra di
secessione americana. L'abolizionismo negli Stati Uniti d'America fu reso
esecutivo nell'intera federazione con la sconfitta dei sudisti e
l'approvazione del XIII emendamento della Costituzione degli Stati Uniti
d'America, dichiarato ratificato il 6 dicembre del 1865[23].

Circa quattro milioni di schiavi neri furono liberati nel 1865. Il 95% di loro
viveva nel Sud e comprendevano 1/3 dell'intera popolazione colà residente, in
contrapposizione all'1% presente nei territori del Nord. Conseguentemente i
timori di un'eventuale emancipazione erano molto alti al Sud rispetto che al
Nord[24]. Sulla base dei dati del censimento degli Stati Uniti d'America del
1860 l'8% dei maschi tra i 13 e i 43 anni morì nel corso della guerra civile,
il 6% nel Nord e il 18% nel Sud[25].

Il Congresso approvò il _Civil Rights Act_ (1866) la quale ampliò per la prima
volta una serie di diritti civili a tutte le persone nate statunitensi.
Nonostante questo l'emergere di "Black Codes" sancirono e autorizzarono gli
atti di sottomissione contro i neri, continuando in tal modo ad impedire agli
afroamericani di godere dei diritti civili. L'atto di naturalizzazione del
1790 limitò la cittadinanza statunitense ai soli bianchi, mentre nel 1868 fu
accentuato lo sforzo verso i diritti civili con il _XIV emendamento della
Costituzione degli Stati Uniti d'America_ il quale concesse la cittadinanza ai
neri[26].

Seguì il _Civil Rights Act_ (1875), con l'eliminazione di una decisione che
minava il potere federale nel suo tentativo di contrastare la discriminazione
razziale privata[27]. Tuttavia l'ultimo degli emendamenti dell'era della
Ricostruzione, il _XV emendamento della Costituzione degli Stati Uniti
d'America_ concesse il diritto di voto agli uomini neri (fino ad allora solo
gli uomini bianchi proprietari avrebbero potuto votare) e grazie a questi
sforzi federali cumulati gli afroamericani cominciarono a trarre un qualche
vantaggio dall'affrancamento.

Gli afroamericani iniziarono a votare, cercando posizioni ufficiali,
utilizzando l'istruzione pubblica. Ma l'abolizione dell'istituzione
schiavistica contribuì tuttavia a rafforzare e istituzionalizzare l'ideologia
razzista e, a partire dagli anni 1870, con l'affermazione sempre maggiore
delle teorie del cosiddetto «razzismo scientifico» la quasi totalità degli
Stati Uniti meridionali introdusse legislazioni che favorirono la segregazione
razziale negli Stati Uniti d'America.

Alla fine della Ricostruzione i suprematisti bianchi violenti giunsero al
potere attraverso organizzazioni paramilitari come le "Red Shirts" e la "White
League" ed arrivarono ad imporre le cosiddette _Leggi Jim Crow_ \- tra cui le
_Leggi contro la mescolanza razziale negli Stati Uniti d'America_ , cioè la
proibizione del matrimonio interrazziale e della mescolanza razziale \- le
quali privarono gli afroamericani del diritto di voto e istituirono politiche
discriminatorie sistematiche di disuguaglianza[28]; ebbe così inizio il
fenomeno istituzionalizzato della segregazione razziale (durata fino alla metà
degli anni sessanta del XX secolo).

La segregazione, iniziata con la schiavitù, pertanto continuò con cartelli
usati per mostrare dove i neri potessero leggere, parlare, bere, riposare o
mangiare[29]. In quei luoghi i non bianchi dovevano in ogni caso attendere che
tutti i clienti bianchi venissero serviti prima di loro[29]. Le strutture
segregate si estesero dalle scuole solo per bianchi fino ai cimiteri riservati
ai bianchi[30].

Il nuovo secolo vide un rafforzamento del razzismo istituzionalizzato e della
discriminazione legale nei confronti dei cittadini di origine africana.
Durante tutto questo periodo di forti tensioni civili la stratificazione
sociale su base razziale venne impegnata informalmente e sistematicamente, con
l'intento esplicito di solidificare l'ordine sociale preesistente. Anche se
tecnicamente in grado di votare, la Capitazione ("Poll Tax"), gli atti
terroristici pervasivi come il linciaggio negli Stati Uniti d'America (spesso
perpetrati da gruppi come il rinato Ku Klux Klan, fondato originariamente a
Pulaski (Tennessee)) e leggi discriminatorie come la "clausole d'anteriorità"
tennero la stragrande maggioranza dei neri (e anche molti bianchi poveri) al
di fuori di ogni possibilità d'intraprendere carriere nell'amministrazione
pubblica o di far parte di giurie popolari.

Inoltre la discriminazione si estese alla legislazione statale la quale
"assegnò un sostegno finanziario notevolmente disuguale" alle scuole nere e
bianche. Oltre a ciò i funzionari di Contea talvolta ridistribuirono le
risorse destinate ai neri alle scuole bianche, minando ulteriormente le
opportunità educative[31]. In risposta al razzismo de jure nel 1909
cominciarono ad emergere gruppi di pressione e di contestazione, in
particolare la National Association for the Advancement of Colored People[32].

Questo periodo viene talvolta definito come il nadir delle relazioni razziali
americane in quanto il razzismo, la segregazione, la discriminazione razziale
e le espressioni suprematiste di potere bianco aumentarono notevolmente.
Esplosero violenze anti-nero, tra cui i disordini razziali come quelli di
Atlanta nel 1906 e i disordini razziali di Tulsa nel 1921.

La rivolta di Atlanta fu descritta dal quotidiano francese _Le Petit Journal_
come un "massacro razziale dei negri"[34]. Il _The Post and Courier_ di
Charleston (Carolina del Sud) scrissero a proposito della rivolta di Atlanta:
" _la separazione delle razze è l'unica soluzione radicale del problema negro
in questo paese, non c'è niente di nuovo in questo: l'Onnipotente ha stabilito
i limiti della coabitaione tra le razze, i negri sono stati portati qui dalla
costrizione, dovrebbero ora essere indotti a lasciare la nazione con la forza
della persuasione_ "[35].

Il razzismo, che era sempre stato considerato soprattutto come un problema
negli Stati Uniti meridionali, esplose chiaramente nella coscienza nazionale
dopo la Grande migrazione afroamericana, il trasferimento di milioni di
afroamericani dalle terre in cui avevano le loro radici negli Stati del Sud ai
centri industriali del Nord dopo la prima guerra mondiale, in particolare in
città come Boston, Chicago e New York (Harlem). All'interno del comprensorio
urbano di Chicago per esempio tra il 1910 e il 1970 la percentuale degli
afroamericani crebbe dal 2 al 32,7%[37].

I modelli demografici degli immigrati neri e delle condizioni economiche
esterne sono ampiamente studiati per essere stati forti stimolanti per la
Grande Migrazione[38]. Ad esempio i neri migranti tra il 1910 e il 1920 ebbero
più probabilità di essere maggiormente istruiti rispetto a quelli che rimasero
nel Sud. I fattori di spinta economici svolsero notoriamente un ruolo nella
migrazione, come l'emergere di un mercato del lavoro frazionato e la sventura
agricola causata dall'infestazione della Coleoptera la quale distrusse
praticamente l'intera economia del cotone[39].

I migranti meridionali furono spesso trattati secondo la stratificazione
razziale preesistente. Il rapido afflusso di neri nel Nord disturbò
l'equilibrio razziale nelle città, esacerbando l'ostilità tra i i bianchi e i
neri. Stereotipi e schematizzazioni dei neri del sud vennero utilizzati per
attribuire la colpa dei problemi presenti nelle aree urbane, come la
criminalità e le malattie, alla presenza degli afroamericani.

Nel complesso gli afroamericani nelle città del Nord ebbero a sperimentare
discriminazioni sistemiche in una pletora di aspetti della vita. Nell'ambito
dell'occupazione le opportunità economiche per i neri furono indirizzate al
più basso status, restringendo così la potenziale mobilità. All'interno del
mercato immobiliare vennero utilizzate misure di discriminazione più forti in
correlazione all'affluenza, con conseguente combinazione di "violenza mirata,
clausole restrittive, redlining e amministrazione razziale"[41].

Durante questo lasso di tempo esplosero tensioni razziali, più violentemente a
Chicago, con una crescita drammatica nel corso degli anni venti del linciaggio
e delle aggressioni razziste. I conflitti urbani - i bianchi che attaccarono i
neri - diventarono così un problema anche settentrionale[42]. Molti bianchi
difesero il proprio spazio con violenze, intimidazioni o strumenti legali
rivolti contro gli afroamericani, mentre molti altri bianchi presero a loro
volta a migrare in regioni più suburbane o esurbane maggiormente segregate, un
processo noto come volo bianco ("White flight")[43].

Dopo le Elezioni presidenziali negli Stati Uniti d'America del 1912 il
neoeletto Woodrow Wilson ordinò la segregazione in tutto il governo
federale[44]. Nel corso della prima guerra mondiale i neri servirono nelle
United States Armed Forces in unità segregate. I soldati neri rimasero spesso
poco addestrati e attrezzati e vennero abitualmente messi in prima linea o
assoldati per le missioni suicide. L'esercito rimase ancora fortemente
segregato nella seconda guerra mondiale. La United States Air Force e il corpo
dei Marines non ebbero neri arruolati nei loro ranghi. Vi furono neri tra i
Seabees. Infine nessun afroamericano avrebbe ricevuto la Medal of Honor
durante la guerra e i soldati neri dovettero a volte rinunciare ai loro posti
nei treni per far spazio ai prigionieri di guerra nazisti[45].

Le _Leggi Jim Crow_ furono disposizioni legali statali e locali adottate negli
Stati Uniti meridionali e confinanti le quali s'imposero tra il 1876 e il
1965; esse finirono col il creare lo status giuridico di "separati ma uguali"
per gli americani neri. In realtà ciò condusse a trattamenti e sistemazioni
quasi sempre inferiori rispetto a quelle fornite ai bianchi americani. Le
disposizioni più gravi richiesero che le scuole pubbliche, i luoghi pubblici e
i trasporti pubblici come i treni e gli autobus disponessero di strutture
separate per i bianchi e per i neri. La segregazione scolastica sponsorizzata
dal governo fu dichiarata incostituzionale dalla Corte suprema degli Stati
Uniti d'America nel 1954 nella sentenza per il caso _Brown contro Board of
Education_. Uno dei primi casi federali che sfidò la segregazione nelle scuole
fu _Mendez contro Westminster_ del 1946 nella Contea di Orange (California).

Nel corso degli anni cinquanta il Movimento per i diritti civili degli
afroamericani cominciò a guadagnare sempre maggiori consensi, potendo così
condurre numerose battaglie. L'adesione alla National Association for the
Advancement of Colored People crebbe in tutti gli Stati federati degli Stati
Uniti d'America. Il linciaggio di Emmett Till avvenuto nel 1955 scatenò
l'indignazione pubblica per l'ingiustizia palpabile; Emmett, un ragazzo di 14
anni proveniente da Chicago, andò a trascorrere l'estate con i parenti a Money
(Mississippi): venne brutalmente assassinato per aver rivolto un fischio
d'apprezzamento ad una donna bianca. Dopo essere stato selvaggiamente
picchiato, gli strapparono un occhio fuori dalle orbite e gli spararono in
testa prima di gettarlo nel fiume Tallahatchie con un sgranatrice di cotone da
70 libbre legata intorno al collo con del filo spinato.

David Jackson scrive che Mamie Till, la madre di Emmett " _lo ha portato a
casa a Chicago e ha insistito che la bara rimanesse aperta. Decine di migliaia
di persone hanno così potuto vedere i resti di Till, ma è stata la
pubblicazione dell'immagine funebre nella rivista Jet, con una stoica Mamie
che guarda il corpo devastato del suo bambino assassinato, che ha costretto il
mondo a riflettere sulla brutalità del razzismo americano_ "[46]. Le
fotografie, che circolarono in tutto il paese, attirarono una forte reazione
pubblica. La risposta viscerale alla decisione di sua madre di avere un
funerale con la bara aperta mobilitò la comunità nera in tutta la nazione[47].
Vann R. Newkirk ha scritto: " _il processo dei suoi assassini è diventato una
parodia che illumina sulla tirannia suprematista delpotere bianco_"[47]. Lo
stato del Mississippi incriminò due degli accusati, ma questi vennero
rapidamente assolti da una giuria completamente bianca[48].

In risposta all'aumento della discriminazione e della violenza si svolsero
manifestazioni e atti di protesta non violenti. Ad esempio nel febbraio del
1960, a Greensboro (Carolina del Nord), quattro giovani studenti universitari
afroamericani entrarono in un negozio di Woolworth e si sedettero al banco ma
vennero rifiutati. Gli uomini, già partecipanti alla protesta non violenta
all'università, rimasero tranquilli mentre i bianchi continuarono a
tormentarli al bancone, versandogli il ketchup in testa e bruciandoli con i
mozziconi delle sigarette. Dopo questo fatto vennero realizzati molti altri
incontri per protestare senza violenza contro il razzismo e la disuguaglianza.
I sit-in proseguirono in tutto il Sud e si diffusero anche in altre aree. Alla
fine, dopo molte manifestazioni e altre proteste non violente, tra cui marce e
sessioni di boicottaggio, vari luoghi cominciarono ad accettare di
desegregare[49].

L'attentato alla chiesa battista della 16ª strada avvenuta a Birmingham
(Alabama) nel 1963 ha segnato un punto di svolta durante l'epoca dei diritti
civili. Domenica 15 settembre, con una pila di dinamite nascosta su una scala
esterna, uomini del Ku Klux Klan distrussero un'intera facciata della chiesa.
La bomba esplose in prossimità di ventisei bambini che si stavano preparavano
agli esercizi del coro nella sala riunioni del seminterrato. L'esplosione ha
ucciso quattro ragazze nere, Carole Robertson (14 anni), Cynthia Wesley (14
anni), Denise McNair (11 anni) e Addie Mae Collins (14 anni)[50][51].

Con il bombardamento che si è verificato solo un paio di settimane dopo la
marcia su Washington per il lavoro e la libertà, guidata pacificamente da
Martin Luther King, esso è diventato un aspetto integrale delle mutate
percezioni sulle condizioni dei neri in America. L'avvenimento ha influenzato
il passaggio del _Civil Rights Act_ (1964) (che ha vietato la discriminazione
negli alloggi pubblici, nell'ambito occupazionale e nel sindacato) e il
_Voting Rights Act_ del 1965, che ha superato le restanti _Leggi Jim Crow_ , a
quasi un secolo dalla loro entrata in vigore. Nondimeno sono state
implementate fino al termine degli anni sessanta poiché i leader per i diritti
civili hanno continuato ad impegnarsi per la libertà politica e sociale.

Molti degli Stati federati degli Stati Uniti d'America vietarono il matrimonio
interrazziale. Nel 1967 Mildred Loving, una donna nera e Richard Loving, un
uomo bianco, furono condannati a un anno di carcere in Virginia per essersi
sposati[52]. Il loro matrimonio violava difatti le _Leggi contro la mescolanza
razziale negli Stati Uniti d'America_ nonché il "Racial Integrity Act of
1924", che vietava il matrimonio tra persone classificate come bianche e
persone classificate come "colorate" (persone di origine non bianca)[53]. Nel
caso _Loving contro Virginia_ del 1967 la Corte suprema degli Stati Uniti
d'America ha invalidato tutte le legislazioni che ancora vietavano il
matrimonio interrazziale[54].

La segregazione è proseguita, seppur in altre forme, anche dopo la scomparsa
delle _Leggi diJim Crow_. I dati sui prezzi delle abitazioni e gli
atteggiamenti verso l'integrazione suggeriscono che alla metà del XX secolo la
segregazione era un prodotto di azioni collettive adottate dai bianchi per
escludere i neri dai loro quartieri[55]. La segregazione ha anche assunto la
forma di ridilining, la pratica di negare o aumentare i costi dei servizi,
come la banca, l'assicurazione, l'accesso ai posti di lavoro[56], l'accesso
alle cure mediche o anche i supermercati[57] a determinati residenti, spesso
in aree determinate razzialmente[58].

Anche se la discriminazione informale e la segregazione razziale negli Stati
Uniti d'America sono sempre esistite, la redlining è iniziata con il "National
Housing Act of 1934" il quale ha istituito la "Federal Housing
Administration". La pratica è stata combattuta in primo luogo attraverso il
passaggio del _Fair Housing Act_ del 1968 (che impedisce la redlining quando i
criteri sono basati sulla razza, la religione, il sesso, lo status familiare,
la disabilità o l'origine etnica) e successivamente attraverso il "Community
Reinvestment Act" del 1977, che impone alle banche di applicare gli stessi
criteri di prestito a tutte le comunità[59]. Anche se la redlining è illegale
alcuni sostengono che essa continua ad esistere in altre forme.

Fino agli anni quaranta il pieno potenziale di ricavo di quello che è stato
chiamato "il mercato negro" è stato largamente ignorato dai produttori di
proprietà bianche, con una campagna pubblicitaria focalizzata esclusivamente
sui bianchi[60]. Agli afroamericani sono state negate anche le più elementari
offerte commerciali. Per la sua decisione di partecipare a gare contro i
cavalli da corsa per guadagnare denaro, il campione olimpico Jesse Owens ha
dichiarato: " _la gente dice che è degradante per un campione olimpico correre
contro un cavallo, ma cosa avrei dovuto fare? Quattro medaglie d'oro, ma non
si possono mangiare quattro medaglie d'oro_ "[61].

Sulla mancanza di opportunità Owens ha aggiunto: " _allora non c'era la
televisione, nessuna grande pubblicità, nessun sostegno, almeno non per un
uomo nero qualunque_ "[62]. Nel corso del ricevimento indetto per onorare il
suo successo olimpico ad Owens non è stato permesso di entrare attraverso le
porte principali del Waldorf-Astoria Hotel di New York, è stato invece
costretto a recarsi all'evento utilizzando un ascensore merci[63].

Alla prima destinataria nera dell'Academy Award Hattie McDaniel non è stato
permesso di partecipare alla prima di _Via col vento_ nella Georgia separata
razzialmente e alla cerimonia del Premio Oscar a Los Angeles era obbligata a
sedersi in un tavolo segregato posizionato nella parete più lontana della
stanza; L'Hotel attuava difatti una rigorosa politica segregazionista, ma
permise a McDaniel di entrare "concedendole" un favore[64].

Mentre nel decennio successivo sono stati apportati notevoli miglioramenti
grazie all'avanzamento del ceto medio e all'occupazione nella funzione
pubblica, la povertà nera e la mancanza d'istruzione continuano nel contesto
della deindustrializzazione[66][67]. Nonostante i passi avanti effettuati dopo
l'attentato alla chiesa battista della 16ª strada nel 1963 la violenza contro
le istituzioni ecclesiastiche nere è proseguita; 145 incendi sono stati
appiccati dolosamente nelle chiese nere del profondo Sud nel corso degli anni
novanta[68]. Il Massacro di Charleston è avvenuto nel 2015 all'interno
dell'"Emanuel African Methodist Episcopal Church"[69].

Dal 1981 al 1997 il Dipartimento dell'Agricoltura degli Stati Uniti d'America
ha discriminato decine di migliaia di agricoltori afroamericani, negando i
prestiti concessi invece ai coltivatori bianchi in circostanze del tutto
simili. La discriminazione è stata oggetto della causa _Pigford contro
Glickman_ (1999) presentata dai membri dell'organizzazione non a scopo di
lucro "National Black Farmers Association", che ha portato a due accordi di
liquidazione di 1,25 miliardi di dollari nel 1999 e di 1,15 miliardi di
dollari nel 2009[70].

Durante gli anni ottanta e novanta si sono verificati numerosi scontri che
hanno riguardato tensioni razziali di lunga durata tra polizia e comunità
minoritarie. I disordini razziali di Miami del 1980 furono catalizzati
dall'uccisione di un automobilista afroamericano da parte di 4 agenti del
Miami-Dade Police Department; essi sono stati successivamente assolti da ogni
addebito di omicidio colposo grazie ad evidenti manomissioni.

Allo stesso modo i conflitti scaturiti con la Rivolta di Los Angeles del 1992
sono esplosi a seguito dell'assoluzione di 4 ufficiali bianchi del Los Angeles
Police Department nonostante fossero stati filmati mentre percuotevano il
taxista afroamericano Rodney King. Lo storico Khalil Gibran Muhammad,
direttore del "Schomburg Center for Research in Black Culture" di Harlem ha
identificato più di 100 casi di violenza razziale di massa commessi a partire
dal 1935 e ha notato che la quasi totalità era stato generato da un qualche
incidente poliziesco[71].

Politicamente il sistema strutturato del "vincente che prende tutto" così come
viene applicata in 48 su 50 degli Stati federati degli Stati Uniti
d'America[72] nei collegi elettorali finisce quasi sempre col beneficiare la
rappresentanza bianca, in quanto nessuno Stato ha una maggioranza di elettori
di colore[73]. Questa situazione è stata descritta come "pregiudizio
strutturale" e spesso porta gli elettori di colore a sentirsi politicamente
alienati con la conseguenza che finiscono col non votare più. Anche la
mancanza di rappresentanza nel Congresso degli Stati Uniti d'America ha
condotto ad una diminuzione dell'elettorato nero.[73]: a partire dal 2016 gli
afroamericani compongono solo l'8,7% del Congresso, mentre i latinos sono
attestati al 7%[74].

Molti citano le Elezioni presidenziali negli Stati Uniti d'America del 2008
come un passo avanti nelle relazioni interrazziali; i bianchi americani hanno
giocato un loro ruolo nella vittoria di Barack Obama, il primo presidente
degli Stati Uniti d'America nero[75]. Difatti Obama ha ricevuto una
percentuale maggiore del voto bianco (43%)[76] rispetto al precedente
candidato del partito Democratico John Kerry (41%)[77].

Le divisioni razziali perduravano per tutta la campagna elettorale; Ampi
margini di elettori neri hanno dato un netto vantaggio a Obama durante le
primarie presidenziali, dove 8 su 10 afroamericani hanno votato per lui e un
sondaggio dell'MSNBC ha scoperto che la razza è stato un fattore chiave nella
percezione della preparazione di un candidato per la carica. Per esempio nella
Carolina del Sud "i bianchi erano più lieti di nominare Hillary Clinton
piuttosto che Obama come maggiormente qualificata per essere comandante in
capo, più congeniale per unire il paese e più capace di conquistare la Casa
Bianca. I margini più forti sono arrivati fino a 3 a 1 in tutti e tre i
settori"[78].

Con le Elezioni presidenziali negli Stati Uniti d'America del 2016 si è
raggiunto un punto fondamentale nella discussione delle relazioni di razza; il
presidente Donald Trump ha insinuato che gran parte del discorso e della
violenza che circonda le relazioni di razza negli Stati Uniti è stata indotta
da gruppi sempre più in aumento di attivisti neri come il movimento
internazionale "Black Lives Matter"; questo secondo quanto è stato riportato
dalla CNN[79].

Lo studioso di sociologia Russ Long ha dichiarato nel 2013 che ai giorni
nostri esiste un razzismo più sottile che associa un gruppo etnico specifico
con una specifica caratterizzazione[80]. In uno studio del 1993 condotto da
Katz e Braly è stato prospettato che "i neri e i bianchi mantengono tutta una
serie di stereotipi l'uno verso l'altro, per lo più assai negativi"[81]. Lo
studio di Katz e Braley ha anche scoperto che gli afroamericani e gli altri
bianchi convalidano e considerano i tratti che li autoidentificano tra loro,
poiché la comunicazione tra i due è minacciosa e interrazziale, probabilmente
"riluttante, riservata e nascosta"[81].

La comunicazione interrazziale è guidata da stereotipi; questi vengono
trasferiti nei caratteri personali e questi ultimi portano ad avere un effetto
sulla comunicazione reciproca. Molti fattori promuovono lo stabilirsi di
stereotipi, come l'età e l'ambiente in cui vengono applicati[81]. Ad esempio
in una ricerca svolta da "Entman-Rojecki Index of Race and Media" nel 2014
l'89% delle donne nere nei film sono mostrate come imprecanti e agiscono
tramite comportamenti offensivi mentre solo il 17% delle donne bianche viene
rappresentato nella stessa maniera[82].

Il "Naturalization Act of 1790" rese gli asiatici ineleggibili allo status di
cittadini completi il quale fu riservato e limitato ai soli bianchi[83].

Gli asioamericani, inclusi quelli originari dell'Asia orientale, del Sud-est
asiatico e dell'Asia meridionale, hanno subito il pesante clima razzista a
partire dai primi grandi gruppi di immigrati cinesi sbarcati in America; ne
sono stati influenzati gli immigrati di prima generazione, i figli dei
migranti e finanche i bambini asiatici adottati da famiglie cosiddette
bianche[84].

Nel corso del XIX secolo l'America attraversò una fase di rapida
industrializzazione la quale condusse presto a gravi carenze di manodopera
nelle industrie minerarie e ferroviarie. Il lavoro sottopagato degli immigrati
cinesi venne spesso utilizzato per colmare questo divario, soprattutto con la
costruzione della First Transcontinental Railroad, che portò ad
un'immigrazione cinese su larga scala[84].

Questi operai furono molto spesso disprezzati in quanto "rubavano" il posto di
lavoro dei bianchi accettando un salario inferiore e a causa di ciò nacque la
definizione "pericolo giallo", ideologia che prevedeva la scomparsa
dell'intera civiltà occidentale a causa dell'immigrazione cinese; essa
guadagnò presto sempre più popolarità[85]. Tale discriminazione si concretizzò
in forma istituzionale con il "Chinese Exclusion Act" del 1882 il quale bandì
l'immigrazione cinese negli Stati Uniti d'America; si trattò della prima volta
in cui fu approvata una legislazione di esclusione nei confronti di un gruppo
importante della Nazione fondata sull'etnia e sul ceto sociale[84].

Vennero adottate anche numerose leggi discriminatorie locali con l'intento
esplicito di soffocare le opportunità occupazionali e di crescita economica-
sociale della comunità cinese. Ad esempio nel caso _Yick Wo contro Hopkins_
del 1886 la Corte suprema degli Stati Uniti d'America fece ritirare
un'ordinanza cittadina di San Francisco che richiedeva licenze per poter
aprire esercizi di lavanderia (le quali erano per lo più di proprietà cinese)
in quanto era chiaro ch'essa si rivolgesse esclusivamente ai cinesi
d'oltremare. Mentre la disposizione rimase in vigore si rilasciarono permessi
praticamente a tutti i richiedenti non cinesi, mentre solo un permesso ogni
200 venne concesso ai proprietari cinesi; a quelli che rimasero competitivi
l'amministrazione cercò di tassare in sovrappiù[86].

Nel 1913 la California, che ospitava molti immigrati cinesi, adottò la
"California Alien Land Law of 1913" la quale limitò significativamente la
proprietà terriera da parte degli asiatici; legislazione estesa nel 1920,
proibendo loro praticamente qualsiasi proprietà di terre.

Agli inizi del XX secolo gli immigrati giapponesi, che non erano infuenzati
dalla legge sull'eclusione, cominciarono ad entrare negli States, colmando la
mancanza di manodopera che precedentemente era stata riempita dai cinesi e
dando vita ai Nippo-americani. Questo afflusso portò all'inevitabile azione
discriminatoria, venendo ostacolato in forma diretta dal presidente degli
Stati Uniti d'America Theodore Roosevelt il quale limitò l'immigrazione
giapponese. Più tardi venne del tutto interrotta quando il governo nipponico
firmò l'accordo del _Gentlemen's agreement of 1907_ attraverso cui s'impegnava
di bloccare l'emissione di passaporti a quei lavoratori che avevano intenzione
di trasferirsi in America[87].

Nel corso della seconda guerra mondiale la repubblica di Cina era uno degli
Alleati della seconda guerra mondiale; il governo federale elogiò pertanto la
resistenza dei cinesi durante la seconda guerra sino-giapponese cercando di
ridurre il sentimento anti-cinese. Nel 1943 il "Magnuson Act" fu approvato dal
Congresso degli Stati Uniti d'America: venne abrogata la legge di esclusione
cinese e riammessa la loro immigrazione. Tuttavia quel tempo si stava già
attivamente combattendo l'impero del Giappone appartenente alle potenze
dell'Asse attraverso la guerra del Pacifico.

Il razzismo antigiapponese, esploso a seguito dell'attacco di Pearl Harbor fu
tacitamente incoraggiato in sede federale; si cominciò ad utilizzare l'insulto
Jap con intenti di diffamazione nei manifesti della propaganda statunitense
durante la seconda guerra mondiale, oltre che aprendo la via all'internamento
dei giapponesi negli Stati Uniti basandosi sulla giustificazione di possibili
minacce alla sicurezza nazionale. Col proseguire della guerra il nemico venne
sempre più disumanizzato, il che condusse a gravi casi di mutilazione e
vilipendio dei cadaveri dei soldati giapponesi caduti in battaglia[90].

La natura eminentemente razzista di tale disumanizzazione è evidente dalla
differenza di trattamento dei morti nel teatro del Pacifico rispetto a quelli
nel Fronte occidentale. A quanto pare alcuni soldati inviarono a casa i teschi
dei giapponesi come souvenir, mentre nessuno inviò mai teschi tedeschi o
italiani[91].

Questo acceso pregiudizio continuò per un po' di tempo anche dopo il termine
della guerra e il razzismo anti-asiatico riaccese il dibattito politico
americano con la guerra di Corea prima e con la guerra del Vietnam poi; questo
anche se in realtà gli asiatici si trovarono su entrambi i fronti. Alcuni
storici hanno affermato che un clima profondamente razzista con regole non
ufficiali nei confronti dei "gook" (coreani, filippini e vietnamiti)[92][93]
hanno permesso un modello attraverso cui gli stessi civili del Vietnam del Sud
vennero trattati come meno di esseri umani: ciò fece scattare e rese comune
molteplici crimini di guerra[94].

Prima del 1965 l'immigrazione degli indiani rimase limitata e isolata, con un
numero inferiore ai 50.000 in tutto il paese. Le rivolte di Bellingham
(Washington) il 5 settembre del 1907 incarnarono l'assai bassa tolleranza
americana nei confronti degli indiani. Mentre il razzismo anti-asiatico fu
incorporato sia nella politica che nella cultura degli Stati Uniti d'America
nei primi anni del XX secolo, gli indiani subirono la razzializzazione anche a
causa del loro anticolonialismo con molti funzionari che li additarono come la
"minaccia indù", intraprendendo al contempo anche un vigoroso espansionismo
imperialista all'estero[95].

Nel caso del 1923 _United States contro Bhagat Singh Thind_ la Corte suprema
degli Stati Uniti d'America dichiarò che la casta del Brahmano dell'Induismo
(vedi sistema delle caste in India) non era "bianca" e che pertanto rimaneva
ineleggibile alla cittadinanza e alla naturalizzazione[96]. La Corte sostenne
che la differenza razziale tra gli indiani e i bianchi fosse talmente grande
che "il grande corpo del nostro popolo" avrebbe sicuramente rifiutato
l'assimilazione con gli indiani[96]. Fu solo a seguito del "Luce–Celler Act of
1946" che una quota di 100 indiani all'anno poté entrare nel territorio
statunitense e diventare cittadini a tutti gli effetti[97].

L'"Immigration and Nationality Act of 1965" ha fortemente ampliato la
possibilità d'ingresso per gli immigrati appartenenti a gruppi diversi da
quelli tradizionali dell'Europa settentrionale e, di conseguenza, ha anche
significativamente e involontariamente modificato il "mix" demografico della
Nazione[98]. L'esperto di sociologia Stephen Klineberg afferma che prima del
1965 la legge "ha dichiarato che gli europei del Nord erano una sottospecie
superiore della razza bianca"[98].

Nel 1990 l'immigrazione asiatica fu incoraggiata tramite visti di lavoro
temporaneo per non immigrati; rilasciati per rispondere alla carenza di
manodopera specializzata[84].

Ai giorni nostri gli asioamericani vengono per lo più percepiti come una
"minoranza modello". Sono considerati maggiormente istruiti e con più
probabilità di successo, entro un diffuso stereotipo che li vuole intelligenti
e gran lavoratori anche se socialmente del tutto inetti[99]. Gli asioamericani
possono sperimentare aspettative di eccellenza sia in ambito scolastico che
lavorativo, ben al di sopra dei bianchi e delle altre minoranze[86][100].

Ciò ha condotto però anche ad una discriminazione occupazionale, in quanto gli
asioamericani possono affrontare irragionevoli aspettative a causa dello
stereotipo "minoranza modello". Nel 2000 su 1.228 asioamericani il 92% di
coloro che hanno sperimentato discriminazioni personali credeva che il
trattamento ingiusto fosse dovuto essenzialmente alla loro etnia[99].

Gli stereotipi possono anche ostacolare i percorsi di carriera perché gli
asiatici sono considerati più qualificati nell'ingegneria, nell'informatica e
nella matematica e sono spesso incoraggiati a perseguire esclusivamente
carriere tecniche. Essi sono anche scoraggiati dal perseguire occupazioni non
professionali o esecutive che richiedono una maggiore interazione sociale in
quanto ci si aspetta che abbiano scarse abilità sociali[99].

In uno studio realizzato del 2000 il 40% di coloro che hanno sperimentato atti
discriminatori hanno creduto di aver perso opportunità di assunzione o di
promozione. Nel 2007 l'"Equal Employment Opportunity Commission" ha riferito
che gli asiatici rappresentano solamente il 10% dei posti di lavoro
professionali, mentre il 3,7% hanno occupato posizioni dirigenziali, di
anzianità o manageriali[99].

Altre forme discriminatorie includono la profilazione razziale e i crimini
d'odio. Le ricerche dimostrano che la discriminazione ha portato ad un
maggiore utilizzo di servizi informali di salute mentale da parte degli
asioamericani[101]. Coloro che si sentono discriminati tendono anche a fumare
di più[102].

«" _le leggi biologiche ci dicono che certe persone differenti non si
mescolano né si fondono. I Nordici si propagano con successo. Con altre razze
invece il risultato mostra un deterioramento da entrambe le parti_ ".»

Vari gruppi di immigrati europei rimasero a lungo soggetti a discriminazioni
sia sulla base del loro status di immigrati (noto come "nativismo") che sulla
base della loro etnia (in questo caso il paese d'origine).

Quando la popolazione americana iniziò a diventare culturalmente meno
omogenea, verso gli anni quaranta del XIX secolo grazie al forte aumento
dell'immigrazione proveniente dall'Europa meridionale e dall'Europa orientale,
si rese necessario chiarire chi fossero i "bianchi". Nacque così una
suddivisione di quelli che oggi sono chiamati «caucasici» (o Europoidi) in una
classe gerarchica di razze stabilite secondo il principio del razzismo
scientifico e al cui vertice si trovarono gli anglosassoni e i popoli dei
paesi nordici.

Nella maggior parte degli stati segregazionisti le persone che immigravano da
Portogallo, Spagna, da una piccola parte della Francia meridionale,
dall'Italia, dalla Grecia, dal Nordafrica e dal Medio Oriente nonché dalla
Polonia furono classificati diversamente dai «bianchi» e il termine «bianco»
iniziò a identificare principalmente gli anglosassoni, i "ceppi germanici" e
gli abitanti della Scandinavia. L'appartenenza alla razza bianca dei non-
nordici (Slavi ecc.) venne molto spesso messa in discussione.

Nei primi decenni del XX secolo furono soprattutto coloro che provenivano
dall'Europa meridionale, appartenenti alla presunta "razza mediterranea", a
sottostare alle condizioni peggiori e in molti degli Stati federati degli
Stati Uniti d'America essi furono legalmente equiparati ai "negri" e pertanto
privati, con diverse accentuazioni da regione a regione, dello status e dei
diritti riservati ai soli bianchi. Anche gli irlandesi, a cui si attribuirono
parziali origini mediterranee, rimasero oggetto di forte pregiudizio e
discriminazione. Va però tenuto presente che in molti casi il preconcetto
colpiva non tanto l'origine etnica quanto l'apparteneza religiosa al
cattolicesimo professata dagli immigrati "papisti", verso i quali la società
protestante intrisa di puritanesimo conservò sempre una fortissima ostilità.

Coloro che le trovarono utili ai propri scopi accolsero e diffusero le teorie
scientifiche razziste sfornate, nel corso di tutto il XIX secolo, dagli
scienziati europei per giustificare l'avventura colonialista la quale
caratterizzò l'intera epoca. Presto i sentimenti anticattolici si mescolarono
col "nordicismo" il quale considerò tutti gli immigrati non di "razza nordica"
come esseri inferiori.

Gli europei usarono l'ideologia razzista per conquistare e sottomettere quasi
esclusivamente popolazioni non europee (e il tabù in questo senso fu tale che
i francesi arrivarono - sia pure dopo infinite polemiche - a decidere che gli
Ebrei che abitavano l'Algeria francese erano da considerarsi europei e
concessero pertanto loro la cittadinanza francese, a differenza di quanto
avvenne con gli "indigeni"). Al contrario il razzismo statunitense fu usato
soprattutto ai danni di popolazioni abitanti nello stesso continente europeo.

Uno dei maggiori sostenitori delle legislazioni sull'immigrazione che
privilegiavano gli europei del Nord, il membro del Ku Klux Klan Lothrop
Stoddard, descrisse principalmente i presunti pericoli posti dai popoli
"colorati" alla civiltà bianca attraverso il suo libro più famoso _The Rising
Tide of Color Against White World-Supremacy_ del 1920. Il nordicismo portò
alla riduzione drastica dell'immigrazione proveniente dall'Europa meridionale,
insieme agli slavi dell'Europa orientale nella "National Origins Formula"
dell'"Emergency Quota Act" e dell'"Immigration Act of 1924" ed il cui
obiettivo fu quello di mantenere la distribuzione dello status quo etnico
limitando l'ingrsso degli europei non nordici. Secondo il Dipartimento di
Stato degli Stati Uniti d'America era "salvaguardare l'ideale dell'omogeneità
americana"[104].

Il termine razzista "Untermensch" deriva dal titolo del libro di Stoddard del
1922 _The Revolt Against Civilization: The Menace of the Under-man_[105]. Esso
venne successivamente adottato dai nazisti (e dal suo principale teorico
razziale Alfred Rosenberg) grazie alla versione tedesca del libro: _Der
Kulturumsturz: Die Drohung des Untermenschen_[106] (1925).

Ebbero conseguenze storiche rilevanti e durature anche la massiccia diffusione
delle teorie dell'eugenetica, in particolare ad opera di Madison Grant, che
saranno più tardi la principale fonte di ispirazione per le campagne di
sterilizzazione obbligatoria ed eutanasia forzata operate dalla Germania
nazista (vedi eugenetica nazista e eutanasia su minori nella Germania nazista.

La campagna ideologica di Grant raggiungerà l'obiettivo di far chiudere le
frontiere nei primi anni venti e, a partire dal 1924, di far restringere
l'immigrazione dai paesi dell'est e del sud europeo, oltre che di ostacolare
quella ebraica. Questa decisione avrebbe avuto conseguenza catastrofiche
durante la "Shoah", nel corso della quale gli Usa respinsero caparbiamente i
profughi ebrei, accogliendone per tutta la durata dell'Olocausto meno della
sola città cinese di Shanghai (30.000).

A rendere politicamente possibile tutto ciò fu il senatore del Massachusetts
Henry Cabot Lodge[107] il quale fu tra i più fanatici sostenitori della
_Immigration Restriction League_ , che si opponeva all'immigrazione dei popoli
di "razza mediterranea". Cabot Lodge trovò il modo di aggirare la resistenza
di coloro i quali non volevano limitare gli ingressi esplicitamente in base
alla razza proponendo un escamotage: vietare l'ingresso agli analfabeti e
modificare le quote di ingresso, stabilendo le nuove su quelle registrate
oltre trent'anni prima, nel 1890. Con questa retrodatazione la quota
complessiva d'ingresso dei mediterranei che avrebbe dovuto essere di diritto
pari al 45% dei richiedenti fu ridotta a meno del 15% e tenendo conto che gli
italiani rappresentarono il popolo più analfabeta dell'intera Europa (con
punte massime al sud) la quota riservata agli italiani divenne di molto più
esigua. Per contro fu grandemente aumentata la quota consentita ai paesi
nordici[107].

A seguito della Grande depressione economica del 1929, con i disordini che ne
seguirono e con il diffondersi del «pericolo comunista» la strategia politica
cambiò e negli ex stati confederati del sud si adottarono teorie meno rigide,
ispirate in gran parte da quelle europee. Così negli anni 1930, quando in
quegli stati era ormai divenuto impossibile continuare a mantenere un così
alto numero di immigrati europei fuori dalla élite dei bianchi - con il
rischio peraltro di pericolose coalizioni con gli afroamericani \- i
segregazionisti estesero i diritti a tutti i «caucasici», gruppo razziale che
includeva anche i mediterranei e che era suddiviso in «White Caucasian»
(caucasica bianca: anglosassoni, scandinavi e germanici) e «Caucasian»
(caucasica). Oggi il termine «caucasico» viene esteso a indicare
indistintamente i «bianchi», tuttavia la suddivisione in «white caucasian» e
«caucasian» è ancora ufficialmente in vigore nei metodi statistici di
catalogazione in uso presso le istituzioni di molti stati americani.

Tutte le altre presunte razze non caucasiche invece rimasero escluse dai
diritti civili per altri venti anni. Le etnie euro-americane specifiche videro
decrescere significativamente la propria "questione razziale" nel corso degli
anni trenta, sostituite da un bi-razzismo reciproco tra afroamericani e
bianchi americani, come descritto e predetto da Lothrop Stoddard; ciò fu
dovuto a numerose cause. La "National Origins Formula" ridusse drasticamente
l'afflusso di etnie non nordiche; la Grande migrazione afroamericana fuori dal
Sud fece scendere il razzismo anti-immigrati bianchi per sostituirlo sempre di
più con il razzismo anti-nero[43].

Per tutto il XIX secolo si dimostrò particolarmente virulento il pregiudizio
anti-irlandese, che era parte di un più ampio sentimento anti-cattolico.
Questo fu particolarmente vero per i cattolici irlandesi che immigrarono alla
metà del XIX secolo; il gran numero di irlandesi americani (sia cattolici che
protestanti) che si stabilirono in America nel corso del XVIII secolo erano in
gran parte (ma non interamente) sfuggiti a tale discriminazione e si poterono
fondere nella popolazione bianca americana. Durante gli anni 1830 i conflitti
per il controllo dei maggiori siti lavorativi esplosero nelle aree rurali tra
squadre di operai rivali provenienti da diverse parti dell'Irlanda e altre
composte dai locali che si misero in feroce competizione per le opere di
costruzione[108].

Il movimento "Know Nothing" fu un partito politico fondato sulla xenofobia la
cui adesione era limitata agli uomini protestanti; esso operò a livello
nazionale dalla metà degli anni 1850 e cercò di limitare l'influenza dei
cattolici irlandesi e di altri immigrati, riflettendo così il "nativismo" e il
sentimento anticattolico. Vi fu una diffusa discriminazione nei confronti dei
lavoratori irlandesi ed rimasero per molto tempo comuni i cartelli che
dicevano: "non c'è nessun bisogno di irlandesi"[109][110][111].

Il secondo Ku Klux Klan diventò una grande e potente organizzazione a livello
nazionale nel 1920, composto da 4 a 6 milioni di membri (il 15% della
popolazione eleggibile della nazione); esso si oppose soprattutto alla Chiesa
cattolica negli Stati Uniti d'America[112]. La rinascita del Klan fu
incoraggiata anche dall'uscita del film del 1915 _Nascita di una
nazione_[113]. Sia la seconda che la terza incarnazione del Klan fecero
frequenti riferimenti al sangue "anglosassone" dell'America[114].

Il sentimento anticattolico, che apparve in America settentrionale con le
prime colonie dei padri pellegrini e dei puritani nel New England all'inizio
del XVII secolo è rimasto evidente fino alla campagna presidenziale di John
Fitzgerald Kennedy il quale diventò il primo cattolico nella storia degli
Stati Uniti d'America ad essere eletto presidente degli Stati Uniti d'America
nel 1960 (vedi elezioni presidenziali negli Stati Uniti d'America del
1960)[115].

Si verificò anche una discriminazione nei confronti dei tedeschi americani e
degli italoamericani in quanto l'impero tedesco fu un paese nemico durante la
prima guerra mondiale e la Germania nazista e il regno d'Italia lo furono
durante la seconda guerra mondiale. Ciò ha comportato una forte riduzione
dell'identità etnica tedesca-americana e una forte diminuzione dell'utilizzo
della lingua tedesca dopo la "Grande Guerra", che fino ad allora risultava
significativo oltre che all'internamento dei tedeschi negli Stati Uniti e
l'internamento degli italiani negli Stati Uniti.

A partire dalla "Grande Guerra" i tedeschi americani vennero talvolta accusati
di intrattenere alleanze politiche con la repubblica di Weimar e di non essere
quindi abbastanza fedeli nei confronti dell'America[116]. Il Dipartimento di
Giustizia degli Stati Uniti d'America cercò di preparare un elenco di tutti
gli stranieri tedeschi, per un totale di circa 480.000 persone, di cui più di
4.000 vennero imprigionati durante il biennio 1917-18. Le accuse comprendevano
lo spionaggio a favore dell'impero tedesco o il sostegno al suo sforzo
bellico[117].

In migliaia furono costretti ad acquisire legami di guerra per poter
dimostrare la loro lealtà[118]. La Croce Rossa Americana impedì agli individui
con cognomi tedeschi di partecipare nel timore di sabotaggio. Una persona subì
il linciaggio da parte di una folla a Collinsville (Illinois); Robert Prager
venne rapito dalla prigione in cui si trovava in qualità di presunta spia e
ammazzato a sangue freddo[119].

Le questioni inerenti alla fedeltà dei tedeschi americani aumentarono a causa
di eventi come l'esplosione di Black Tom a Jersey City, attrubuita ad un
intenzionale opera di sabotaggio tedesca[120]; molti tedeschi americani
subirono l'arresto nel corso della guerra per aver rifiutato di giurare la
propria fedeltà agli Stati Uniti[121]. L'isteria bellica collettiva condusse
alla rimozione dei nomi tedeschi dai luoghi pubblici, sia per quanto
riguardava gli oggetti che le strade[122] e le imprese[123]. Anche le scuole
cominciarono ad eliminare o scoraggiare l'insegnamento della lingua
tedesca[124].

Anni più tardi, durante la seconda guerra mondiale, i tedeschi americani
rimasero ancora una volta vittime della discriminazione provocata dalla
propaganda di guerra. Dopo la sua entrata in guerra il governo fece internare
almeno 11.000 cittadini americani di origine tedesca. L'ultimo rilascio di un
tedesco americano avvenne a Ellis Island dov'era rimasto imprigionato fino al
1948, a tre anni e mezzo dalla cessazione di tutte le ostilità[125].

Le persone con origini dal Medio Oriente e dall'Asia meridionale hanno
storicamente occupato uno statuto razziale ambiguo. Gli immigrati
mediorientali e sudasiatici furono tra coloro che vennero citati in giudizio
tra la fine del XIX e l'inizio del XX secolo per determinare se potessero
essere considerati dei "bianchi" come venne richiesto dalla legge di
naturalizzazione.

Nel 1923 i tribunali giustificarono uno "standard di conoscenza comune"
concludendo come le "prove scientifiche", compresa la nozione di "razza
caucasica" (Europoide) - tra cui anche i mediorientali e molti sudasiatici -
risultassero essere incoerenti. Lo studioso giuridico John Tehranian sostiene
che in realtà si trattasse di uno "standard basato sulle prestazioni",
relativo cioè alle pratiche religiose, al livello d'istruzione,
all'integrazione e al ruolo comunitario[127].

Il razzismo contro gli arabi americani[128] e l'islamofobia nei confronti dei
musulmani sono aumentate contemporaneamente alle tensioni innescatesi tra il
governo statunitense e il mondo islamico[129]. Dopo gli Attentati dell'11
settembre 2001 la discriminazione e la violenza razziale si sono notevolmente
accresciute, non solo nei confronti degli arabi americani ma anche di altri
gruppi religiosi e culturali[130]. Gli studiosi, tra cui Sunaina Maira e
Evelyn Alsultany, sostengono che nel clima post-11 settembre gli americani
musulmani hanno subito una "razzializzazione" nell'intera società, sebbene i
marcatori di questa "razza" siano culurali, politici e religiosi piuttosto che
derivanti dal Fenotipo[131][132].

In particolare gli Arabi sono stati quelli maggiormente demonizzati e i
responsabili dell'odio nei confronti dei mediorientali che vivono nel mondo
che segue la civiltà occidentale[133][134]. Si sono verificati aggressioni
contro gli arabi non soltanto sulla base della loro religione, ma anche
fondate sull'etnia; numerosi arabi cristiani hanno subito attacchi fondandosi
sul loro aspetto[135]. Inoltre anche altri popoli mediorientali (iranici,
assiri, armeni, ebrei, turchi, Yazidi, Curdi ecc.) che vengono scambiati per
arabi a causa della percezione che li vede simili nell'aspetto è accaduto di
essere vittime collaterali dell'antiarabismo.

I popoli mediorientali non arabi e non musulmani così come gli asiatici
meridionali di differenti contesti etnico/religiosi (indù, musulmani e sikh)
sono stati stereotipati come arabi. Il caso di Balbir Singh Sodhi, un Sikh
assassinato in una stazione di benzina di Phoenix da un esponente del potere
bianco per essere stato scambiato - a causa dell'abbigliamento e
dell'apparenza - con un terrorista arabo (aveva il turbante, requisito del
Sikhismo), così come il caso degli indù attaccati perché creduti musulmani
hanno raggiunto sempre più rilievo e giudizi critici dopo l'11
settembre[136][137].

Le persone di origini mediorientali che hanno prestato servizio nell'United
States Armed Forces a volte vengono costretti ad affrontare il razzismo che
scaturice dagli altri commilitoni. Il soldato dell'esercito Zachari Klawonn ha
subito numerosi casi di razzismo dopo essere stato assunto alla base militare
di Fort Hood; durante la sua formazione di base gli è stato messo un panno
attorno ala testa per fargli interpretare la parte del terrorista. I suoi
colleghi dovevano riuscire a catturarlo e puntargli le armi contro: era anche
soprannominato "kefiah", "scimmia di sabbia" e "Zachari bin Laden"[138][139].

Secondo uno studio del 2004, sebbene i parametri ufficiali comprendano gli
arabi come parte della categoria razziale dei bianchi americani, molti arabi
americani provenienti da luoghi diversi dal levante ritengono di "NON essere
bianchi" e d'altra parte non vengono percepiti come bianchi neppure dalla
società americana[140].

La Crisi degli ostaggi in Iran (il caso dell'ambasciata statunitense assalita
a Teheran nel 1979) ha accelerato un'ondata di sentimenti anti-iraniani in
tutta la nazione, diretti sia contro il nuovo regime islamico che contro i
cittadini e gli immigrati iraniani. Anche se tali sentimenti sono diminuiti
gradualmente a seguito del rilascio degli ostaggi all'inizio del 1981,
talvolta si riaccendono. Come risposta molti migranti si sono distanziati
dalla propria nazionalità per autoidentificarsi invece soprattutto sulla base
delle loro affiliazioni etniche e religiose[141].

A partire dagli anni ottanta, ma soprattutto negli anni novanta, è stato
sostenuto che la rappresentazione degli iraniani fatta da Hollywood ha
progressivamente mostrato segni diffamatori anti-iraniani[142]. Produzioni di
rete come _24_[143], _John Doe_ , _Sulle ali delle aquile_[144], _Escape from
Iran: The Canadian Caper_[145] e _JAG - Avvocati in divisa_ quasi regolarmente
parlano ed ospitano nel corso della loro trama dei "cattivi iraniani".

L'antisemitismo ha svolto un suo ruolo anche nella storia statunitense. Nel
corso del XIX e del XX secolo centinaia di migliaia di Ebrei si trovarono
costretti a fuggire dai pogrom che scoppiarono periodicamente nell'Europa
orientale; s'imbarcarono soprattutto dai porti del Mar Baltico e giunsero in
gran parte a Ellis Island[146].

È stato suggerito nel libro _The Joys of Yiddish_ (1968) di Leo Rosten che,
non appena sbarcarono furono oggetti di razzismo da parte delle autorità
d'immigrazione portuale. Il termine slang "kike" (divenuto in seguito uno
degli stereotipi sugli ebrei) venne adottato per riferirsi a quegli ebrei che
speso non potendo scrivere in lingua inglese firmarono i loro documenti
d'immigrazione con cerchi-kikel in Yiddish[147].

Vennero anche compiuti dei tentativi da parte dell'"Asiatic Exclusion League"
per impedire agli immigrati ebrei, assieme ad altri gruppi etnici
mediorientali come gli arabi, gli assiri e gli armeni di ottenere la
naturalizzazione; continuarono, nonostante la cittadinanza statunitense, ad
essere classificati come "asiatici"[148].

Dagli anni 1910 in poi le comunità ebraiche degli Stati Uniti meridionali
vennero spesso attaccate dal Ku Klux Klan, che si opponeva all'immigrazione
"semitica" e usavano volentieri i temi propagandistici dell'antisemitismo (una
fra tutte la figura del "banchiere ebreo"). Nel 1915 Leo Frank subì il
linciaggio in Georgia dopo essere stato accusato per stupro e omicidio e
condannato alla pena di morte (con sentenza successivamente commutata
nell'ergastolo)[149]. Proprio quest'evento fu un catalizzatore per la
rinnascita del nuovo Klan[150].

Gli eventi della Germania nazista attirarono l'attenzione anche dell'America.
La lobby ebraica per spingere verso l'intervento armato ha dovuto affrontare
l'opposizione accanita dell'isolazionismo, tra i quali vi era anche il celebre
prete cattolico nonché predicatore radiofonico antisemita Charles Coughlin il
quale credette che gli ebrei (oltre ad essere i fondatori del comunismo)
stessero operando per trascinare gli Stati Uniti d'America nella seconda
guerra mondiale[151]. Egli condusse prediche settimanale fondate
sull'antisemitismo più acceso e dal 1936 cominciò a far pubblicare un giornale
intitolato _Social Justice_ in cui stampò accuse antisemitiche come i falsi
_Protocolli dei Savi di Sion_[152].

Un certo numero di organizzazioni ebraiche, cristiane, musulmane e finanche
accademiche considerarono Nation of Islam (NOI) come palesemente antisemita.
Sostengono in particolare che essa si è impegnata in interpretazioni
revisioniste di negazionismo dell'Olocausto e che esagera ampiamente il ruolo
svolto dagli ebrei nella tratta atlantica degli schiavi africani (vedi
Ebraismo e schiavitù)[153]. L'Anti-Defamation League (ADL) ha affermato che il
ministro della salute del NOI, Abdul Alim Muhammad ha accusato i medici ebrei
di inoculare ai neri il virus dell'AIDS[154], un'affermazione questa che però
lo stesso Muhammad nel _The Washington Post_ ha contestato[155].

Anche se gli ebrei vengono spesso percepiti come "bianchi" dal mainstream
americano, la loro relazione on la cosiddetta "bianchezza" rimane complessa,
tanto che alcuni preferiscono non identificasi neppure come
bianchi[156][157][158][159]. L'attivista e rabbino Michael Lerner sostiene in
un articolo concesso a _The Village Voice_ nel 1993 che "in America essere
bianco significa essere il beneficiaio degli ultimi 500 anni di esplorazione e
di sfruttamento del resto del mondo" e che "gli ebrei possono essere
considerati bianchi solo se esiste un'ampia amnesia da parte dei non ebrei
riguardo alla monumentale storia dell'antisemitismo"[159].

L'attivista afroamericano di spicco Cornel West, in un'intervista all'United
States Holocaust Memorial Museum, ha spiegato: " _anche se alcuni ebrei
credono di essere bianchi penso che siano stati ingannati. Penso che
l'antisemitismo si è rivelato una forza potente in quasi tutti i paesi
dellaciviltà occidentale dove il cristianesimo ha una presenza consistente.
Così, anche come cristiano, dico continuamente ai miei fratelli e sorelle
ebrei: non credete all'idea della tua assimilazione e piena integrazione nella
classe sociale tradizionale principale. Si richiede solo un evento o due per
far scaturire un certo tipo di sensibilità anti-ebraica; l'antisemitismo è
ancora da superare in luoghi che forse ti sorprenderanno. Ma sono solo
completamente convinto che l'America non è la terra promessa per i fratelli e
le sorelle ebrei. Molti fratelli ebrei dicono: 'No, non è vero.
Finalmente...'" Sì, lo hanno detto anche ad Alessandria d'Egitto. L'hai detto
anche nella Repubblica di Weimar[160]_".

Negli ultimi anni gli studiosi hanno avanzato il concetto di neoantisemitismo,
proveniente contemporaneamente dall'estrema sinistra, dall'estrema destra e
dall'islamismo, che tendono a concentrarsi sull'opposizione alla creazione di
una patria ebraica nello Stato d'Israele, oltre a sostenere che i linguaggi
dell'antisionismo e delle critiche al governo d'Israele sono oramai abituati
ad attaccare gli ebrei in una maniera più ampia. In questa prospettiva i
sostenitori del nuovo concetto credono che le critiche ad Israele e al
sionismo siano spesso del tutto sproporzionate in grado e uniche in natura,
finendo con l'attribuire tutto questo ad un'ideologia antisemitica[161].

Lo storico Yehuda Bauer, professore di studi sull'Olocausto presso
l'Università Ebraica di Gerusalemme ha sostenuto che il concetto di "nuovo
antisemitismo" è fondamentalmente falso in quanto si tratta in realtà di una
forma alternativa del vecchio antisemitismo dei decenni precedenti, che crede
rimanga latente nel tempo ma che si ripresenta ogni qual volta viene
innescato. A suo avviso l'innesco attuale è proprio la situazione israeliana;
anche se fosse raggiunto un compromesso nel processo di pace del conflitto
arabo-israeliano egli crede che l'antisemitismo diminuirà ma che non
scomparirà.

Noti critici d'Israele come Noam Chomsky e Norman Finkelstein discutono
sull'entità del nuovo antisemitismo statunitense. Chomsky ha scritto nel suo
testo del 1999 intitolato _Necessary Illusions: Thought Control in Democratic
Societies_ che l'Anti-Defamation League accomuna qualsiasi messa in
discussione della politica israeliana dandogli l'epiteto di antisemitismo,
confliggendo e confondendo le questioni quando anche il sionismo riceve delle
accuse[162]. Finkelstein ha dichiarato che il presunto nuovo antisemitismo è
un concetto assurdo avanzato dall'ADL con l'intento di combattere i critici
della politica israeliana[163].

la popolazione Rom in America si è mescolata in modo più o meno completo al
resto della società. Negli Stati Uniti d'America il termine "zingaro" (Gypsy)
è stato storicamente associato a un commercio, a una professione e a uno stile
di vita più che ad una definizione etnico/razziale. Alcuni americani,
specialmente quelli che lavorano in proprio in un settore di lettura della
mano o di altre forme di divinazione o ricerca psichica[164], utilizzano il
termine Gypsy per descrivere se stessi o la loro impresa, pur non
intrattenendo alcun legame con le persone Rom. Ciò può essere dovuto anche
alla non percezione o all'ignoranza riguardo al termine piuttosto che ad una
qualsiasi forma di bigottismo o antiziganismo[165].

L'atteggiamento di discriminazione razziale fu rafforzato dalle guerre
indiane, per giustificare il genocidio, protratto per decenni, delle
popolazioni pellerossa con l'intento di sottrarre loro le terre: gli indiani
non erano "davvero" esseri umani, e quindi nemmeno a loro si applicavano le
considerazioni "umanitarie". La conquista del continente americano portò ad un
totale di morti indigeni che secondo le stime più recenti oscilla tra i
sessanta ed i cento milioni[166], di cui venti milioni proprio durante le
guerre indiane nel Nord America. Queste cifre lo eleggono tristemente come il
più grande genocidio nella storia dell'umanità.

L'efficienza dello sterminio indiano americano portò Adolf Hitler a citarlo
come esempio pratico per _lasoluzione finale_[167] fin nella prima edizione
del Mein Kampf ("la mia battaglia")[168], manuale e base ideologica
dell'ideologia del Nazionalsocialismo.

Fino ad allora, in una trentina di stati americani, erano proibiti e nulli
legalmente i cosiddetti matrimoni misti[169], se uno dei contraenti rispondeva
a precise caratteristiche, definite stato per stato:

Nonostante tali leggi contravvenissero palesemente alle disposizioni
dell'articolo I, sezione 10, della Costituzione degli Stati Uniti d'America la
Corte suprema degli Stati Uniti d'America non prese mai una decisione nei loro
confronti.

Sono oggi frequenti e numerosi gli episodi di razzismo e di discriminazione
contro gli afroamericani, le cui condizioni per quanto riguarda l'accettazione
sociale sono notevolmente migliorate rispetto a tempi più remoti, ma che
economicamente continuano a soggiacere a maggiore povertà.

Il massiccio afflusso quotidiano di immigrati illegali dal confine con il
Messico ha invece ingigantito le forme di ostilità razzista contro gli
ispanici latino-americani.

A dimostrare quanto l'ideologia razzista abbia fatto presa anche a livello di
cultura popolare statunitense, dove spesso ha sostituito il concetto di
"classe sociale" nei conflitti sociali, resta ancora oggi una disponibilità da
parte dei cittadini statunitensi a definirsi a vicenda o addirittura
autodefinirsi in termini di "razza" o "etnicità". Un atteggiamento peraltro
sanzionato dal Censimento degli Stati Uniti d'America il quale richiede
espressamente ad ogni cittadino di definire la "razza o etnicità" a cui
appartiene.

Fa eccezione la comunità latino-americana che, con i suoi tassi di meticciato
relativamente elevati, dimostra di fare riferimento a un concetto di "razza"
diverso da quelli prevalenti nella maggioranza "bianca" della popolazione
statunitense.

Fino alla seconda parte del secolo XX si è avuta la divisione delle sacche di
sangue destinate alle trasfusioni, in base alla razza del donatore, operata
anche dalla Croce Rossa statunitense.[170][171] Dal 2014 sembra si sia
riaperta la questione razziale negli Stati Uniti, da quando alcuni agenti di
polizia uccisero un ragazzo di colore disarmato. Proprio nel 2014 si
susseguono in diversi momenti continui attacchi della polizia contro gente di
colore disarmata, tanto da portare il presidente Obama ad alcune azioni
risolutive contro la polizia americana. Uno degli omicidi più significativi è
avvenuto proprio durante il giorno di Selma, il 7 marzo, quando un poliziotto
spara e uccide un diciannovenne. Il giovane, identificato come **Anthony
"Tony" Robinson** era disarmato, a rendere nota la notizia è stata la polizia
locale, spiegando che il ragazzo era sospettato per una recente aggressione.
Dopo il tragico episodio decine di persone sono scese in piazza nella città di
**Madison** per manifestare contro la polizia. Una vicenda che rischia
inasprire una situazione già difficile, riaccendendo le tensioni razziali nel
Paese. L'ultimo omicidio è avvenuto in South Carolina, dove il 4 marzo un
agente di polizia bianco apre il fuoco in pieno giorno in un parco pubblico
uccidendo un afro-americano Walter L. Scott, di 50 anni. Il poliziotto Michael
T. Slager, aveva dichiarato di aver temuto per la sua vita quando l'uomo,
durante un diverbio per una violazione stradale sabato (la sua auto era stata
fermata per un fanalino rotto) era riuscito a prendere il taser dell'agente.
Ma un video mostra l'agente Slager che spara per otto volte contro l'uomo in
fuga e disarmato. Le immagini erano state registrate con un telefonino da un
passante, che le aveva poi fatte pervenire alla famiglia Scott. Il New York
Times ha avuto accesso al video, pubblicandolo sul suo sito.

L'agente Slager è stato incriminato con l'accusa di omicidio di Stato[172].

Il governo americano ha provveduto a dare una definizione di razza per il
sistema di censimento della popolazione, in base al quale le persone vengono
suddivise per "razza o etnicità".[173] Per il censimento del 2000, le persone
avevano la possibilità di autoidentificarsi nel gruppo razziale/etnico che
sentivano più vicino. Gli ispanici, per esempio, rientravano come gruppo
etnico anziché razziale per via della forte mescolanza all'interno delle loro
comunità.[174][175]

Le categorie definite dall'US Census non devono essere considerate presupposti
per una diversificazione delle persone su base scientifica o antropologica,
dal momento che si tratta di costrutti sociopolitici per meglio interpretare
la situazione demografica.[173] Le suddivisioni variano da un censimento
all'altro, e oltre che tener conto del gruppo d'appartenenza vengono inclusi
anche i dati riferiti al paese d'origine.[176][177]

Altri progetti

![United
states.svg](//upload.wikimedia.org/wikipedia/commons/thumb/a/a4/United_states.svg/200px-
United_states.svg.png) ![United States - Location Map \(2013\) - USA -
UNOCHA.svg](//upload.wikimedia.org/wikipedia/commons/thumb/7/71/United_States_-
_Location_Map_%282013%29_-_USA_-_UNOCHA.svg/200px-United_States_-
_Location_Map_%282013%29_-_USA_-_UNOCHA.svg.png)

