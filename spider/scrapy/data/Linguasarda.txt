Il **sardo** (nome nativo **sardu** /ˈsaɾdu/, **lìngua sarda** /ˈliŋɡwa
ˈzaɾda/ nelle varianti campidanesi o **limba sarda** /ˈlimba ˈzaɾda/ nelle
varianti logudoresi e in ortografia LSC[9]) è una lingua[10] appartenente al
gruppo romanzo delle lingue indoeuropee che, per differenziazione evidente sia
ai parlanti nativi, sia ai non sardi, sia agli studiosi di ogni tempo, deve
essere considerata autonoma dai sistemi dialettali di area italica, gallica e
ispanica e pertanto classificata come idioma a sé stante nel panorama
neolatino[11][12][13][14]. È parlata nell'isola della Sardegna.

È classificata come lingua romanza occidentale e viene considerata da molti
studiosi la più conservativa delle lingue derivanti dal latino[15][16][17]; a
titolo di esempio, lo storico Manlio Brigaglia rileva che la frase in latino
pronunciata da un romano di stanza a Forum Traiani _Pone mihi tres panes in
bertula_ ("Mettimi tre pani nella bisaccia") corrisponderebbe alla sua
traduzione in sardo corrente _Ponemi tres panes in bertula_[18]. Sebbene la
base lessicale sia quindi in massima misura di origine latina, il sardo
conserva tuttavia testimonianze del sostrato linguistico degli antichi Sardi
prima della conquista romana, tanto che si evidenziano etimi protosardi e, in
misura molto minore, fenicio-punici[19], in diversi vocaboli, soprattutto
toponimi. In età medievale, moderna e contemporanea la lingua sarda ha
ricevuto influenze di superstrato dal greco-bizantino, ligure, toscano,
catalano, castigliano e italiano.

Dal 1997 la legge regionale riconosce alla lingua sarda pari dignità rispetto
all'italiano[6]. Dal 1999 è anche tutelata dalla legge n. 482/99[5] assieme ad
altre undici minoranze etnico-linguistiche, costituendone quella numericamente
più robusta[20][21][22][23], per quanto in continua discesa[24].

«Sorge ora la questione se il sardo si deve considerare come un dialetto o
come una lingua. È evidente che esso è, politicamente[Nota 1], uno dei tanti
dialetti dell'Italia, come lo è anche, p. es., il serbo-croato o l'albanese
parlato in vari paesi della Calabria e della Sicilia. Ma dal punto di vista
linguistico la questione assume un altro aspetto. Non si può dire che il sardo
abbia una stretta parentela con alcun dialetto dell'italiano continentale; è
un parlare romanzo arcaico e con proprie spiccate caratteristiche, che si
rivelano in un vocabolario molto originale e in una morfologia e sintassi
assai differenti da quelle dei dialetti italiani»

Per quanto tale classificazione sia sottoposta a delle critiche da parte di
alcuni autori[26], il sardo propriamente detto viene tradizionalmente
ricondotto a due varianti reciprocamente comprensibili, l'una riferita ai
dialetti centro-settentrionali (o logudoresi) e l'altra a quelli centro-
meridionali (o campidanesi)[27]. Le caratteristiche che vengono solitamente
considerate dirimenti sono l'articolo determinativo plurale ( _is_ ambigenere
in campidanese, _sos_ / _sas_ in logudorese) e il trattamento delle vocali
etimologiche latine _E_ e _O_ , che rimangono tali nelle varianti centro-
settentrionali e sono mutate in _I_ e _U_ in quelle centro-meridionali;
esistono però numerosi dialetti detti di transizione, o _Mesanía_ (es.
arborense, barbaricino meridionale, ogliastrino, ecc.), che presentano i
caratteri tipici ora dell'una, ora dell'altra varietà.

Tale percezione dualistica dei dialetti sardi, registrata per la prima volta
dal naturalista Francesco Cetti nel Settecento[28] e riproposta in seguito
dall'editore del dizionario sardo-italiano di Giovanni Spano[29], piuttosto
che segnalare la presenza di effettive isoglosse, costituisce la prova di
un'adesione psicologica dei sardi alla suddivisione amministrativa dell'isola
effettuata in epoca spagnola tra un _Caput Logudori_ ( _Cabu de Susu_ , "Capo
di Sopra") e un _Caput Calaris_ ( _Cabu de Jossu_ , "Capo di Sotto") ed estesa
poi alla tradizione ortografica in una varietà logudorese e campidanese
illustre[30][31].

Il fatto che tali varietà illustri astraggano dai dialetti effettivamente
diffusi nel territorio[32], che invece si collocano lungo uno spettro interno
o _continuum_ di parlate reciprocamente intellegibili[33][34][26], fa sì che
risulti difficile tracciare un confine reale tra le varietà interne di tipo
"logudorese" e di tipo "campidanese", problematica comune nella distinzione
dei dialetti delle lingue romanze.

I dialetti sardi, pur accomunati da morfologia, lessico e sintassi
fondamentalmente omogenei, presentano rilevanti differenze di carattere
fonetico e talvolta anche lessicale; purtuttavia, queste non ne ostacolano la
mutua comprensibilità[27][35].

Viene tuttora parlata in quasi tutta l'isola di Sardegna da un numero di
locutori variabile tra 1.000.000 e 1.350.000 unità, generalmente bilingue
(sardo/italiano) in situazione di _diglossia_ (la lingua sarda è utilizzata
prevalentemente nell'ambito familiare e locale mentre quella italiana viene
usata nelle occasioni pubbliche e per la quasi totalità della scrittura). Più
precisamente, da uno studio commissionato dalla Regione Sardegna nel 2006[36]
risulta che ci siano 1.495.000 persone circa che capiscono la lingua sarda e
1.000.000 di persone circa in grado di parlarla. In modo approssimativo i
locutori attivi del campidanese sarebbero 670.000 circa (il 68,9% dei
residenti a fronte di 942.000 persone in grado di capirlo), mentre i parlanti
delle varietà logudoresi-nuoresi sarebbero 330.000 circa (compresi i locutori
residenti ad Alghero, nel Turritano e in Gallura) e 553.000 circa i sardi in
grado di capirlo. Nel complesso solo meno del 3% dei residenti delle zone
sardofone non avrebbe alcuna competenza della lingua sarda. Il sardo è la
lingua tradizionale nella maggior parte delle comunità sarde nelle quali
complessivamente vive l'82% dei sardi (il 58% in comunità tradizionalmente
campidanesi, il 23% in quelle logudoresi). In virtù delle emigrazioni dai
centri sardofoni, principalmente logudoresi e nuoresi, verso le zone costiere
e le città del nord Sardegna il sardo è, peraltro, parlato anche nelle aree
storicamente non sardofone:

Un discorso a parte va fatto per i due idiomi parlati nell'estremo nord
dell'isola, linguisticamente gravitanti sulla Corsica e quindi la Toscana:
l'uno a nord-est, sviluppatosi da una varietà del toscano (il corso
meridionale) e l'altro a nord-ovest, influenzato dal toscano/corso e
genovese[39]. La maggior parte degli studiosi li considera parlate
geograficamente sarde ma, tipologicamente, facenti parte del sistema
linguistico italiano di tipo còrso/toscano per sintassi, grammatica e in buona
parte lessico[40]. Secoli di contiguità hanno fatto sì che, tra il sardo e i
dialetti sardo-corsi afferenti all'area italiana, vi fossero reciproche
influenze sia fonetico-sintattiche sia lessicali, senza però che ciò
comportasse l'annullamento delle differenze fondamentali tra i due sistemi
linguistici. Nello specifico, i cosiddetti idiomi sardo-corsi sono:

Nelle zone di diffusione del gallurese e del sassarese, la lingua sarda è
capita dalla massima parte della popolazione (il 73,6% in Gallura e il 67,8%
nel Turritano), anche se è parlata da una minoranza di locutori: il 15,1% in
Gallura (senza la città di Olbia, dove la sardofonia ha un notevole rilievo,
ma comprese le piccole enclavi linguistiche come Luras) e il 40,5% nel
Turritano, grazie alle numerose isole linguistiche in cui i due idiomi
convivono.

La presente tavola sinottica è contenuta nel già citato rapporto di Anna Oppo
(curatrice), _Le Lingue dei Sardi. Una Ricerca Sociolinguistica_ ,
commissionato dalla Regione Autonoma di Sardegna alle Università di Cagliari e
di Sassari[43].

Le origini e la classificazione della lingua protosarda o paleosarda non sono
al momento note con certezza. Alcuni studiosi, tra cui il linguista svizzero
esperto degli elementi di sostrato Johannes Hubschmid, hanno creduto di poter
riconoscere diverse stratificazioni linguistiche nella Sardegna
preistorica[19]. Queste stratificazioni, cronologicamente collocabili in un
periodo molto ampio che va dall'età della pietra a quella dei metalli,
mostrerebbero, a seconda delle ricostruzioni proposte dai diversi autori,
similitudini con le lingue paleoispaniche (proto-basco, iberico), quelle
lingue tirseniche e l'antico ligure[44][45].

Anche se la dominazione di Roma, iniziatasi nel 238 a.C., importò fin da
subito nell'amministrazione la lingua latina sull'isola, questa non fu in
grado di soppiantare subito quelle pre-romane, tra cui il punico, che continuò
a essere parlato fino al II secolo d.C. Diverse radici nuragiche rimasero
invariate e in molti casi furono accettate dal latino (come _Nur_ ,
presumibilmente da Norace, che si ritrova in toponimi quali _Nurri_ , _Nurra_
e molti altri); in Barbagia, la regione montuosa del centro dell'isola che
deriva il suo nome dal latino _Barbaria_ (in italiano "paese dei Barbari"[46],
lemma comune all'ormai desueto Barberia) perché le sue genti si opposero
all'assimilazione linguistica e culturale romana per un lungo periodo, e in
particolare nel territorio di Olzai, circa il 50% dei toponimi sono derivabili
dal sostrato linguistico protosardo[19]. Oltre ai nomi di luogo, sull'isola
sono presenti diversi nomi di piante, animali e formazioni geologiche
direttamente riconducibili agli idiomi indigeni[47].

Tuttavia, durante la lunga dominazione romana, il latino diventò gradualmente
la lingua madre della maggior parte degli abitanti dell'isola[48]. Come
risultato di questo profondo processo di romanizzazione, l'odierna lingua
sarda è oggi classificata come lingua romanza o neolatina[47], presentante
caratteristiche fonetiche e morfologiche simili al latino classico. Alcuni
linguisti sostengono che la lingua sarda moderna sia stata la prima lingua a
dividersi dalle altre lingue che si stavano evolvendo dal latino[49].

Dopo la caduta dell'impero romano d'Occidente e la breve parentesi vandalica,
la Sardegna, riconquistata da Bisanzio, venne influenzata politicamente e
culturalmente da questa per quasi cinque secoli; la lingua greca dei bizantini
diede in prestito alcune espressioni rituali e formali al sardo e si diffuse,
inoltre, l'utilizzo dell'alfabeto greco[50][51].

« _In nomine Domini amen. Ego iudiceMariano de Lacon fazo ista carta ad onore
de omnes homines de Pisas pro xu toloneu ci mi pecterunt: e ego donolislu pro
ca lis so ego amicu caru e itsos a mimi; ci nullu imperatore ci lu aet
potestare istu locu de non (n)apat comiatu de leuarelis toloneu in placitu: de
non occidere pisanu ingratis: e ccausa ipsoro ci lis aem leuare ingratis, de
facerlis iustitia inperatore ci nce aet exere intu locu […]_»

«In nome di Dio, amen. Io giudice Mariano de Lacon faccio questa carta ad
onore di tutti gli uomini di Pisa, per il dazio che mi chiesero; ed io la dono
loro perché sono a loro amico caro ed essi a me; che nessun imperatore che
abbia a potestare in questo luogo non possa togliere loro questo dazio
concesso con placito: di non uccidere arbitrariamente un pisano: e per i beni
che venissero arbitrariamente tolti, gli faccia giustizia l'imperatore che ci
sarà nel luogo […]»

Il sardo, sviluppando le due varianti ortografiche logudoresi e campidanesi,
costituì durante il periodo medioevale la lingua ufficiale e nazionale dei
quattro Giudicati isolani, anticipando in emancipazione le altre lingue
neolatine[53][54][55][56][57]. Presentava ovviamente un maggior numero di
arcaismi e latinismi rispetto alla lingua attuale, l'utilizzo di caratteri
oggi entrati in disuso nonché in diversi documenti una grafia della lingua
scritta che risentiva degli influssi degli scrivani, spesso toscani, genovesi
o catalani.

Dante Alighieri nel suo De vulgari eloquentia (1303-1305) ne riferisce ed
espelle criticamente i sardi, a rigore non italiani ( _Latii_ ), anche se
sembrano accomunabili agli italiani[58], in quanto essi soli appaiono privi di
un volgare loro proprio e imitano la "gramatica" come le scimmie imitano gli
uomini: dicono infatti _domus nova_ e _dominus meus_ , in quanto a parer suo
non avrebbero volgare preferendo invece scimmiottare il latino[59][60].

Tale controversa asserzione sulla rappresentazione del sardo, a parere di
Dante latino schietto, è stata confutata non solo dalla ricerca scientifica
moderna, ma anche dal fatto che il sardo, ormai evolutosi autonomamente dal
latino, fosse divenuto già in quell'epoca una lingua pressoché incomprensibile
a tutti fuorché gli isolani. Famosi sono due versi del XII secolo attribuiti
al trovatore provenzale Rambaldo di Vaqueiras, che nel suo poema _Domna, tant
vos ai preiada_ paragona il sardo al tedesco e al berbero: « _No t'entend plui
d'un Todesco / Sardesco o Barbarì_ » (lett. "Non ti capisco più di un tedesco
/ o sardo o berbero")[61][62][63] e quelli del fiorentino Fazio degli Uberti
(XIV secolo) il quale nel Dittamondo scrive dei sardi: « _una gente che niuno
non la intende / né essi sanno quel ch'altri pispiglia "_ » (lett. "una gente
che nessuno capisce / né essi capiscono quel che gli altri
bisbigliano")[60][64].

Il primo documento scritto in cui compaiono elementi della lingua sarda risale
al 1065 e si tratta dell'atto di donazione da parte di Barisone I di Torres
indirizzato all'abate Desiderio a favore dell'abbazia di Montecassino[65],
noto anche come Carta di Nicita[66].

Altri documenti di grande rilevanza sono i Condaghi, la Carta di Orzocco
(1066/1073)[67], il Privilegio Logudorese (1080-1085) conservato presso
l'Archivio di Stato di Pisa, la Prima Carta cagliaritana (1089 o 1103)
proveniente dalla chiesa di San Saturnino nella diocesi di Cagliari e, assieme
alla Seconda Carta Marsigliese[Nota 2], attualmente conservata negli Archivi
Dipartimentali delle Bouches-du Rhone a Marsiglia[Nota 3], oltre a un
particolare atto (1173) tra il Vescovo di Civita Bernardo e Benedetto, allor
amministratore dell'Opera del Duomo di Pisa[Nota 4].

Gli Statuti Sassaresi (1316) e quelli di Castelgenovese (c. 1334), scritti in
logudorese, sono un altro importante esempio di documentazione linguistica
della Sardegna settentrionale e della Sassari comunale[Nota 5]; è infine
d'uopo menzionare la _Carta de Logu_[Nota 6][68] del Regno di Arborea
(1355-1376), che sarebbe rimasta in vigore fino al 1827.

In seguito alla scomparsa del giudicato di Cagliari e di quello Gallura nella
seconda metà del XIII secolo, negli ex-territori giudicali caduti sotto il
dominio dei della Gherardesca e della Repubblica di Pisa si ebbe un
considerevole processo di toscanizzazione della lingua locale che, secondo il
linguista Eduardo Blasco Ferrer, causò una prima frammentazione del sardo,
prima di allora fortemente omogeneo[69]; a detta di Carlo Tagliavini,
nell'isola si andava formando una koinè illustre basata sul modello
ortografico logudorese[70]. La lingua toscana si diffuse anche grazie anche
allo stanziamento di monaci benedettini, camaldolesi e vallombrosiani
nell'isola. Un importante documento in volgare toscano è il Breve di Villa di
Chiesa, la cui redazione definitiva è del 1304, costituito da un codice di
leggi della città mineraria di Villa di Chiesa (attuale Iglesias). Di epoca
posteriore è il _Breve portus kallaretani_ , redatto in latino ma pervenutoci
nella traduzione toscana (1318-1319). In quegli stessi anni vide la luce un
testo in latino, il _Liber fondachi_ , importante inventario dei beni pisani
nel Giudicato di Gallura, contenente un inserto in toscano (1317-1318) e
l'elenco dei toponimi in sardo e toscano.[71] Nel settentrione della Sardegna,
invece, furono i genovesi a imporre la propria sfera di influenza, sia
mediante la nobiltà sardo-genovese di Sassari, sia attraverso i membri della
famiglia Doria che, anche dopo l'annessione dell'isola da parte dei catalano-
aragonesi, conservarono i propri feudi di Castelsardo e Monteleone in qualità
di vassalli dei sovrani della Corona d'Aragona.[72]

Alla seconda metà del XIII secolo risale la prima cronaca redatta in _lingua
sive ydiomate sardo_[73], seguendo gli stilemi tipici del periodo. Il
manoscritto, redatto da un anonimo e oggi conservato presso l'Archivio di
Stato di Torino, reca il titolo di _Condagues de Sardina_ e traccia le vicende
dei Giudici succedutisi nel Giudicato di Torres; l'ultima edizione critica
della cronaca sarebbe stata ripubblicata nel 1957 da Antonio Sanna.

La politica estera del giudicato di Arborea, indirizzata a unificare il resto
dell'isola sotto il suo regno[74][75] e a preservare la propria indipendenza
da ingerenze straniere, oscillò tra una posizione di alleanza con gli
aragonesi in funzione antipisana a una, di senso contrario, antiaragonese,
instaurando alcuni legami culturali con la tradizione italiana[75][76][77]. La
contrapposizione politica fra il giudicato di Arborea e i sovrani aragonesi,
divenuti ormai egemoni in Sardegna, si manifestò anche con l'adozione di certe
matrici culturali toscane, quali alcuni moduli linguistici nell'Oristanese[78]
e lo "Stile dell'Incarnazione pisana", architettura militare e religiosa.
Ciononostante, in linea con la propria politica estera, il giudicato arborense
si contraddistinse per diverse innovazioni, quali un proprio tipo di scrittura
cancelleresca (la gotica cancelleresca arborense) e per una qual certa
riluttanza a sottoporsi eccessivamente all'influsso di culture forestiere,
maturata sulla consapevolezza di una propria identità autoctona, etnica,
antropologica, culturale e linguistica[79]. In ogni caso, una qual certa
influenza italiana poté essere mantenuta nel giudicato arborense grazie alla
presenza in loco di alcuni notai, giuristi e medici provenienti dalla suddetta
penisola, nonché di alcuni uomini d'arme toscani a capo di milizie locali, fra
cui Cicarello di Montepulciano e Giuliano di Massa.

L'infeudamento della Sardegna da parte di papa Bonifacio VIII nel 1297, senza
che questi avesse tenuto conto delle realtà statuali già presenti al suo
interno, portò alla fondazione nominale del Regno di Sardegna. Una lunga fase
di guerre tra Arborea e Aragonesi, conclusesi con la definitiva vittoria di
questi ultimi a Sanluri nel 1409 e la rinuncia dei diritti di successione
arborensi da parte di Guglielmo III di Narbona, segnò la fine
dell'indipendenza sarda; venne sistematicamente neutralizzato ogni focolaio di
ribellione antiaragonese, quali la rivolta indipendentista ad Alghero nel 1353
e quella di Macomer nel 1478, in seguito alla quale l'isola fu arbitrariamente
divisa in due Capi di pertinenza separata. L'assimilazione conseguente alla
conquista dell'isola investì ogni aspetto della società; il catalano, la
lingua più diffusa nel Regno di Aragona, assunse infatti lo status di lingua
egemone, in una condizione diglossica in cui il sardo (benché non del tutto
scomparso dall'uso ufficiale: la stessa _Carta de Logu_ fu estesa dal
Parlamento all'isola nel 1421) venne comunque relegato, nella vita pubblica e
intellettuale, a una posizione secondaria: i dialetti sardi parlati nel capo
di sotto subirono una serie di prestiti dall'idioma dominante in numero tale
da creare a Cagliari, dove il catalano subentrò interamente al sardo[80][Nota
7], espressioni idiomatiche quali " _No scit su catalanu_ " ("Non sa il
catalano") per indicare una persona che non sapeva esprimersi correttamente.
L'avvocato Sigismondo Arquer, autore della _Sardiniae brevis historia et
descriptio_ (il cui paragrafo relativo alla lingua sarebbe stato grossomodo
estrapolato anche da Conrad Gessner nel suo "Sulle differenti lingue in uso
presso le varie nazioni del globo"[81]), concorda col Fara[80] nel riferire
che il catalano e lo spagnolo fossero parlati nelle città, in particolar modo
presso i piccolo-borghesi e il clero, e il sardo nel resto del Regno[82]. I
Gesuiti, che fondarono dei collegi a Sassari (1559), Cagliari (1564), Iglesias
(1578) e Alghero (1588), inizialmente promossero una politica linguistica a
favore del sardo, salvo poi mutarla rapidamente a favore dello spagnolo.
Contribuirono alla diffusione popolare del catalano le laude religiose in
onore di Maria e dei santi, i _goigs_ (donde il campidanese _gocius_ ).

L'influenza del toscano, fra il XIV e il XV secolo, si manifestò nel Logudoro,
sia in alcuni documenti ufficiali, sia come lingua letteraria:
l'internazionalizzazione europea del Rinascimento italiano, a partire dal XVI
secolo, avrebbe infatti ravvivato in alcuni autori plurilingui l'interesse per
la cultura italiana, manifestandosi soprattutto nell'impiego aggiuntivo di
suddetta lingua, parallelamente al sardo e a quelle iberiche. In questi stessi
secoli o in epoca immediatamente successiva, anche a causa della progressiva
diffusione del corso in Gallura nonché in ampie zone della Sardegna nord-
occidentale, cui si è fatto accenno in precedenza, il logudorese
settentrionale assunse talune caratteristiche fonetiche (palatalizzazione e
suoni fricativi-palatalizzati) dovute al contatto con l'area linguistica
toscana ( _sic_ )[83].

In questo primo periodo iberico abbiamo una qual certa documentazione scritta
della lingua sarda tanto in letteratura quanto in atti notarili, essendo
l'idioma maggiormente diffuso e parlato, che però ben esplica l'influenza
iberica. Ad esempio: Antonio Cano (1400-1476) - _Sa Vitta et sa Morte, et
Passione de sanctu Gavinu, Prothu et Januariu_ (XV secolo, pubbl. 1557)[84]:

«Tando su rey Barbaru, su cane renegadu / de custa resposta multu restayt
iradu / et issu martiriu fetit apparigiare / itu su quale fetit fortemente
ligare / sos sanctos martires cum bonas catenas / qui li segaant sos ossos cum
sas veinas / et totu sas carnes cum petenes de linu…»

Nel XVI secolo, il sardo conobbe una prima rinascita letteraria. L'opera
_Rimas Spirituales_ del letterato Gerolamo Araolla, sassarese che scrisse in
sardo, castigliano e italiano, si prefisse il compito di " _magnificare et
arrichire sa limba nostra sarda_ ", allo stesso modo in cui i poeti spagnoli,
francesi e italiani lo avevano fatto per la loro rispettiva lingua[85],
seguendo schemi già collaudati (es. _la Deffense et illustration de la langue
françoyse_ , _il Dialogo delle lingue_ ): per la prima volta fu così posta la
cosiddetta _questione della lingua sarda_ , poi approfondita da vari altri
autori.

Antonio Lo Frasso, poeta nato ad Alghero (città che ricorda con affetto in
vari versi[Nota 8]) e vissuto a Barcellona, fu probabilmente il primo
intellettuale di cui abbiamo testimonianza a comporre in sardo liriche
amorose, benché abbia scritto maggiormente in un castigliano pregno di
catalanismi; si tratta in particolare di due sonetti ( _Cando si det finire
custu ardente fogu_ e _Supremu gloriosu exelsadu_ ) e di un poema in ottave
reali, facenti parte della sua opera principale _Los diez libros de fortuna
d'Amor_ (1573):

«…Non podende sufrire su tormentu / de su fogu ardente innamorosu. / Videndemi
foras de sentimentu / et sensa una hora de riposu, / pensende istare liberu e
contentu / m'agato pius aflitu e congoixosu, / in essermi de te senora
apartadu, / mudende ateru quelu, ateru istadu…»

Estratto de _sa Vitta et sa Morte, et Passione de sanctu Gavinu, Prothu et
Januariu_ (A. Cano, ~1400)[84]

Deu eternu, sempre omnipotente,  
In s’aiudu meu ti piacat attender,  
Et dami gratia de poder acabare  
Su sanctu martiriu, in rima vulgare,  
5\. De sos sanctos martires tantu gloriosos  
Et cavaleris de Cristus victoriosos,  
Sanctu Gavinu, Prothu e Januariu,  
Contra su demoniu, nostru adversariu,  
Fortes defensores et bonos advocados,  
10\. Qui in su Paradisu sunt glorificados  
De sa corona de sanctu martiriu.  
Cussos sempre siant in nostru adiutoriu.  
Amen.

Nel 1479 si ebbe l'unificazione fra il regno di Castiglia con quello di
Aragona. Tale unificazione, di carattere esclusivamente dinastico, non
comportò, sotto il profilo linguistico, cambiamenti di sorta, fino almeno agli
inizi del XVII secolo. Il castigliano o spagnolo tardò infatti a imporsi come
lingua ufficiale dell'isola: fino al 1600 gli editti ufficiali infatti si
pubblicarono perlopiù in catalano e solo a partire dal 1602 si iniziò a
utilizzare anche il castigliano, che sarebbe diventato una lingua ufficiale
dell'isola nel 1643.[86][24] Solo allora la Sardegna entrò pienamente
nell'orbita linguistica spagnola. Lo spagnolo, o castigliano, si affermò
pertanto tardivamente e sarebbe rimasto una lingua elitaria pertinente ai
campi della letteratura e dell'istruzione, a differenza del catalano, la cui
forza di propagazione fu tale da entrare nella massima parte delle contrade
della Sardegna centrale e meridionale e in alcune aree di quella
settentrionale (ma non certamente nel capitolo di Sassari, dove gli atti
ufficiali vennero scritti in sardo logudorese fino al 1649[87] e gli statuti
di alcune prestigiose confraternite sassaresi in italiano[88]), resistendo
tenacemente negli atti pubblici e nei libri di battesimo. Nonostante ciò, gli
studiosi sardi dell'epoca conoscevano assai bene lo spagnolo e avrebbero
scritto tanto in spagnolo quanto in sardo fino al XIX secolo; Vicente Bacallar
Sanna, ad esempio, fu uno dei fondatori della Real Academia Española[89].

Nel XVII secolo vi fu una produzione letteraria anche in italiano, per quanto
limitata. Nello specifico si trattava di alcuni scrittori plurilingui, come
Salvatore Vitale, nato a Maracalagonis nel 1581, che accanto all'italiano
utilizzò anche lo spagnolo, il latino e il sardo, Efisio Soto-Real (il cui
vero nome fu Giuseppe Siotto), Eusebio Soggia, Prospero Merlo e Carlo Buragna,
che aveva vissuto lungamente nel Regno di Napoli[90]; nel complesso, secondo
le stime della scuola di Bruno Anatra, circa l'87% dei libri stampati a
Cagliari era in spagnolo[91].

Il sardo restò comunque l'unico e spontaneo codice della popolazione sarda,
rispettato e anche appreso dai conquistatori[92]. La situazione
sociolinguistica era caratterizzata da una competenza, sia attiva sia passiva,
nelle città delle due lingue iberiche e del sardo nei vari paesi, come
riportano vari autori fra cui figurano l'ambasciatore e _Visitador_ Martin
Carillo (supposto autore dell'ironico giudizio sulla nobiltà sarda: _pocos,
locos y mal unidos_ )[91], l'anonimo del _Llibre dels feyts d'armes de
Catalunya_ (un cui passaggio recita: " _parlen la llengua catalana molt
polidament, axì com fos a Catalunya_ "), il rettore del collegio gesuita
sassarese Baldassarre Pinyes che a Roma scriveva: " _per ciò che concerne la
lingua sarda, sappia vostra paternità che essa non è parlata in questa città,
né in Alghero, né a Cagliari: la parlano solo nelle ville_ ". La consistente
presenza, nel capo di sopra, di feudatari valenzani e aragonesi, oltre che di
soldati mercenari lì stanziati di guardia, rese i dialetti logudoresi più
esposti alle influenze castigliane; inoltre, altri vettori di ingresso furono,
per quanto concerne i prestiti linguistici, la poesia orale, le opere teatrali
e i _gosos_ / _gozos_ (vocabolo sardo derivante da _gozos_ , stante per "inni
sacri"). La poesia popolare si arricchì di altri generi, quali le _anninnias_
(ninne nanne), gli _attitos_ (lamenti funebri), le _batorinas_ (quartine
narrative), i _berbos_ e _paraulas_ (malefici e scongiuri) e i _mutos_ e
_mutetos_. Si annoti che diverse testimonianze scritte del sardo permasero
anche negli atti notarili, i quali pur subirono crudi castiglianismi e
italianismi nel lessico e nella forma, e nell'allestimento di opere religiose
a scopo di catechesi, quali _Sa Dottrina et Declarassione pius abundante_ e
_Sa Breve Suma de sa Doctrina in duas maneras_.

Un atto del 1620, tuttora presente nell'archivio di Bosa, è un documento che
della lingua attesta il vigoroso impiego[Nota 9].

Il sardo era inoltre una delle poche lingue la cui conoscenza era richiesta
per poter essere ufficiali dei tercios spagnoli. Potevano infatti fare
carriera solo coloro che parlavano sardo, spagnolo, catalano o portoghese.[93]

«Los tercios españoles solo podían ser comandados por soldados que hablasen
castellano, catalán, portugués o sardo. Cualquier otro tenía vedado su
ascenso, por eso los italianos que chapurreaban español se hacían pasar por
valencianos para intentar su promoción.»

«I tercios spagnoli potevano essere comandati solo da soldati che parlavano
castigliano, catalano, portoghese o sardo. Chiunque altro non poteva fare
carriera, ecco perché gli italiani che parlavano male lo spagnolo cercavano di
farsi passare per valenciani per provare ad essere promossi.»

Frattanto il parroco orgolese Ioan Mattheu Garipa, nell'opera _Legendariu de
Santas Virgines, et Martires de Iesu Christu_ che provvedette a tradurre
dall'italiano (il _Leggendario delle Sante Vergini e Martiri di Gesù Cristo_
), pose in evidenza la nobiltà del sardo rapportandola al latino classico[94]
e attribuendole nel Prologo, come Araolla prima di lui, un'importante valenza
etnico-nazionale[95]:

«Las apo voltadas in sardu menjus qui non in atera limba pro amore de su vulgu
[…] qui non tenjan bisonju de interprete pro bi-las decrarare, et tambene pro
esser sa limba sarda tantu bona, quanta participat de sa latina, qui nexuna de
quantas limbas si plàtican est tantu parente assa latina formale quantu sa
sarda.»

«Le ho tradotte in sardo, anziché in un'altra lingua, per amore del popolo […]
i quali _(popolani)_ non necessitavano di alcun interprete per potergliele
enunciare, e anche per via del fatto che la lingua sarda è nobile in virtù
della sua partecipazione alla latinità, giacché nessuna lingua parlata è tanto
prossima al latino classico quanto il sardo.»

Nei primi anni del Settecento, nell'isola si impiantò l'Arcadia e si
assistette a una grande varietà di generi poetici, che variavano dalla poesia
epica di Raimondo Congiu a quella satirica di Gian Pietro Cubeddu e quella
sacra di Giovanni Delogu Ibba[96].

«A sos tempos de sa pitzinnìa, in bidda, totus chistionaiamus in limba sarda.
In domos nostras no si faeddaiat atera limba. E deo, in sa limba nadìa,
comintzei a connoscher totu sas cosas de su mundu. A sos ses annos, intrei in
prima elementare e su mastru de iscola proibeit, a mie e a sos fedales mios,
de faeddare in s'unica limba chi connoschiamus: depiamus chistionare in limba
italiana, «la lingua della Patria», nos nareit, seriu seriu, su mastru de
iscola. Gai, totus sos pitzinnos de 'idda, intraian in iscola abbistos e
allirgos e nde bessian tontos e cari-tristos.»

«Quando ero bambino in paese parlavamo tutti in lingua sarda. Nelle nostre
case non si parlava nessun'altra lingua. E io cominciai a conoscere tutte le
cose del mondo nella lingua nativa. A sei anni andai in prima elementare e il
maestro di scuola proibì, a me e ai miei coetanei, di parlare nell'unica
lingua che conoscevamo: dovevamo parlare in lingua italiana, "la lingua della
Patria", ci diceva serio. Fu così che tutti i bambini del paese entravano a
scuola svegli e allegri e ne uscivano intontiti e tristi.»

L'esito della guerra di successione spagnola determinò la sovranità austriaca
dell'isola, confermata poi dai trattati di Utrecht e Rastadt (1713-1714); pur
tuttavia durò appena quattro anni giacché, nel 1717, una flotta spagnola
rioccupò Cagliari e nell'anno successivo, per mezzo di un trattato poi
ratificato all'Aia nel 1720, la Sardegna venne assegnata a Vittorio Amedeo II
di Savoia in cambio della Sicilia. L'isola entrò così nell'orbita italiana
dopo quella iberica. Tale trasferimento di autorità, in un primo tempo, non
implicò per i sudditi isolani alcun cambiamento in fatto di lingua e costumi:
i sardi seguitarono a usare il sardo e le lingue iberiche e persino i simboli
dinastici aragonesi e castigliani sarebbero stati sostituiti dalla croce
sabauda solo nel 1767[97]. Tale posizione era dovuta a tre motivi di ordine
eminentemente politico: in primo luogo la necessità, nei primi tempi, di
rispettare alla lettera le disposizioni del Trattato di Londra, firmato il 2
agosto del 1718, il quale imponeva il rispetto delle leggi fondamentali e dei
privilegi del Regno appena ceduto; in secondo luogo, l'esigenza di non
generare attriti sul fronte interno dell'isola, in larga parte filospagnolo;
in terzo e ultimo luogo la speranza, covata dai regnanti sabaudi per qualche
tempo ancora, di potersi disfare della Sardegna e riacquisire la Sicilia[98].
Tale prudenza si riscontra nel mese di giugno del 1726 e di gennaio del 1728,
allorquando il re espresse l'intenzione non già di abolire il sardo e lo
spagnolo, ma solo di diffondere maggiormente la conoscenza dell'italiano[99].
Lo smarrimento iniziale dei nuovi dominatori, subentrati ai precedenti,
rispetto all'alterità culturale che riconoscevano al possedimento isolano[100]
è evinto da un apposito studio, da loro commissionato e pubblicato nel 1726
dal gesuita barolese Antonio Falletti, dal nome " _Memoria dei mezzi che si
propongono per introdurre l'uso della lingua italiana in questo Regno_ " in
cui si raccomandava all'amministrazione sabauda di applicare il metodo di
apprendimento _ignotam linguam per notam expōnĕre_ ("presentare una lingua
sconosciuta [l'italiano] attraverso una conosciuta [lo spagnolo]")[101].

Purtuttavia, la politica del governo sabaudo in Sardegna, allora diretta dal
ministro Bogino, di alienare l'isola dalla sfera culturale e politica spagnola
in modo da allinearla all'italiano Piemonte[102][103], ebbe quale riflesso
l'introduzione diretta dell'italiano per legge nel 1760[104][105][106][107]
sulla scorta degli Stati di terraferma e in particolare del Piemonte[108], nei
quali l'impiego dell'italiano era ufficialmente consolidato da secoli, nonché
ulteriormente rinforzato dall'editto di Rivoli[109][Nota 10]. Nel 1764,
l'imposizione della lingua italiana fu infine estesa a tutti i settori della
vita pubblica[110][111], parallelamente alla riorganizzazione delle Università
di Cagliari e Sassari, le quali videro l'arrivo di personale continentale, e a
quella dell'istruzione inferiore, in cui si stabiliva l'invio di insegnanti
provenienti dal Piemonte per supplire all'assenza di insegnanti sardi
italofoni[112]. Tale manovra ineriva soprattutto non già alla promozione del
nazionalismo italiano sulla popolazione sarda, bensì a un progetto di
rafforzamento geopolitico del dominio savoiardo sulla classe colta isolana,
ancora molto legata alla penisola iberica, attraverso lo spossessamento
linguistico-culturale e la neutralizzazione degli elementi recanti tracce del
precedente dominio; ciononostante, lo spagnolo continuò a essere largamente
impiegato, nei registri parrocchiali e atti ufficiali, fino al 1828[113], e
l'effetto più immediato fu così solo l'emarginazione sociale del sardo, dal
momento che per la prima volta anche i ceti abbienti della Sardegna rurale (i
_printzipales_ ) cominciarono a percepire la sardofonia come uno
svantaggio[110]. Il sistema amministrativo e penale di matrice francese
introdotto dal governo sabaudo, capace di estendersi in maniera quanto mai
articolata presso ogni villaggio della Sardegna, rappresentò per i sardi il
principale canale di contatto diretto con la nuova lingua egemone[114]; per le
classi più elevate, la soppressione dell'ordine dei Gesuiti nel 1774 e la loro
sostituzione con i filoitaliani Scolopi[115], nonché le opere di matrice
illuministica, stampate nella terraferma in italiano, ricoprirono un ruolo
considerevole nella loro italianizzazione primaria. Nello stesso periodo di
tempo, vari cartografi piemontesi italianizzarono i toponimi dell'isola:
benché qualcuno fosse rimasto inalterato, la maggior parte subì un processo di
adattamento alla pronuncia italiana, se non di sostituzione con designazioni
in italiano, che perdura tutt'oggi, spesso artificioso e figlio di un'erronea
interpretazione del significato nell'idioma locale[111].

La relazione tra il nuovo idioma e quello nativo, inserendosi entro un
contesto storicamente contrassegnato da una marcata percezione di alterità
linguistica[116], si pose fin da subito nei termini di un rapporto (ancorché
ineguale) tra lingue fortemente distinte, piuttosto che tra una lingua e un
suo dialetto come invece avvenne poi in altre regioni italiane; gli stessi
spagnoli, costituenti la classe dirigente aragonese e castigliana, solevano
inquadrare il sardo come una lingua distinta sia rispetto alle proprie sia
all'italiano[117]. Nonostante l'italiano venisse da taluni ritenuto "non
nativo" o "forestiero"[118], tale idioma aveva svolto fino ad allora un
proprio ruolo nella Sardegna settentrionale, la quale aveva subito nelle
parlate e nella tradizione scritta un processo di toscanizzazione iniziatosi
nel XII secolo e consolidatosi successivamente[119]; nelle zone sardofone,
corrispondenti all'area centro-settentrionale e meridionale dell'isola, era
invece pressoché sconosciuto alla grande maggioranza della popolazione, dotta
e no.

Sul finire del Settecento, sulla scia della rivoluzione francese, si formò un
gruppo di piccolo-borghesi, chiamato _Partito Patriottico_ , che meditava
l'instaurazione di una Repubblica Sarda svincolata dal giogo feudale e sotto
la protezione francese; si diffusero così nell'isola numerosi pamphlet,
stampati prevalentemente in Corsica e scritti in lingua sarda, il cui
contenuto, ispirato ai valori dei Lumi e apostrofato dai vescovi sardi come
"giacobino-massonico", incitava il popolo alla ribellione contro il dominio
piemontese e i soprusi baronali nelle campagne. Il prodotto letterario più
famoso di tale periodo di tensioni, scoppiate il 28 aprile del 1794, fu il
poema antifeudale de _Su patriotu sardu a sos feudatarios_ , quale testamento
morale e civile nutrito degli ideali democratici francesi e contrassegnato da
un rinnovato sentimento patriottico[120][121].

Il primo studio sistematico sulla lingua sarda fu redatto nel 1782 dal
filologo Matteo Madau, col titolo de _Il ripulimento della lingua sarda
lavorato sopra la sua antologia colle due matrici lingue, la greca e la
latina_[122]. Lamentando egli in premessa il generale declino della lingua ("
_La lingua della sarda nostra nazione, venerabile per la sua antichità,
pregevole per l'ottimo fondo de' suoi dialetti, necessaria alla privata e
pubblica società de' nostri compatrioti, giacque in somma dimenticanza in fino
al dì d'oggi, dagli stessi abbandonata come incolta e dagli stranieri negletta
come inutile_ "), l'intenzione patriottica che animava Madau era quella di
tracciare il percorso ideale attraverso il quale il sardo potesse assurgere al
definitivo riconoscimento di lingua nazionale dell'isola[123][124][125][126];
purtuttavia, il clima di repressione del governo sabaudo sulla cultura sarda
avrebbe indotto il Madau a velare i suoi proponimenti con intenti letterari,
rivelandosi alla fine incapace di tradurli in realtà[127]. Il primo volume di
dialettologia comparata fu realizzato nel 1786 dal gesuita catalano Andres
Febres, noto in Italia col falso nome di _Bonifacio d'Olmi_ , di ritorno da
Lima in cui aveva pubblicato un libro di grammatica mapuche nel 1764[128].
Trasferitosi a Cagliari, si appassionò al sardo e condusse un lavoro di
ricerca su tre specifici dialetti; scopo dell'opera, intitolata _Prima
grammatica de' tre dialetti sardi_[129], era «dare le regole della lingua
sarda» e spronare i sardi a «cultivare ed avantaggiare l'idioma loro patrio,
con l'italiano insieme». Il governo di Torino, esaminata l'opera, decise di
non permetterne la pubblicazione: Vittorio Amedeo III considerò un affronto il
fatto che il libro contenesse una dedica bilingue rivoltagli in italiano e
sardo, un errore che i suoi successori, pur richiamandosi alla "patria sarda",
avrebbero poi evitato, premurandosi di fare uso del solo italiano[127]. Nel
clima di restaurazione monarchica seguito alla fallita rivoluzione angioiana,
altri intellettuali sardi, tutti caratterizzati tanto da un atteggiamento di
devozione nei confronti della propria isola quanto di comprovata fedeltà verso
la Casa Savoia, posero infatti maniera ancora più esplicita la "questione
della lingua sarda", usando però generalmente l'italiano quale lingua
veicolare dei testi. A breve distanza dalla stagione calda della rivolta
antipiemontese, nel 1811, si rileva la pubblicazione del sacerdote Vincenzo
Raimondo Porru, la quale era però riferita alla sola variante meridionale (da
cui il titolo di _Saggio di grammatica del dialetto sardo meridionale_ ) e,
per prudenza nei confronti dei regnanti, espressa soltanto in funzione
dell'apprendimento dell'italiano, anziché di tutela del sardo[130]. Degno di
nota è il lavoro del canonico, professore e senatore Giovanni Spano, la
_Ortographia sarda nationale_ ("Ortografia nazionale sarda") del 1840[131];
benché ufficialmente seguisse l'esempio del Porru[Nota 11], cui pure rinviava,
esso elevò un dialetto del sardo su base logudorese a _koinè_ illustre in
virtù dei suoi stretti rapporti col latino, in maniera analoga al modo in cui
il dialetto fiorentino si era culturalmente imposto a suo tempo in Italia
quale "lingua illustre"[132][133].

A detta del giurista Carlo Baudi di Vesme, la proscrizione e lo sradicamento
della lingua sarda da ogni profilo privato e sociale dell'isola sarebbe stato
auspicabile nonché necessario, quale opera di "incivilimento" dell'isola,
perché fosse così integrata nell'orbita ormai spiccatamente italiana del
Regno[134]. L'istruzione primaria, offerta solo in italiano, contribuì dunque
a una pur lenta diffusione di tale lingua tra i nativi, innescando per la
prima volta un processo di erosione ed estinzione linguistica; il sardo venne
infatti presentato dal sistema educativo come la lingua dei socialmente
emarginati, nonché come _sa limba de su famine_ o _sa lingua de su famini_
("la lingua della fame"), corresponsabile endogeno dell'isolamento e miseria
secolare dell'isola, e per converso l'italiano quale agente di emancipazione
sociale attraverso l'integrazione socioculturale con la terraferma
continentale. Nel 1827 venne infine abrogata per sempre la Carta de Logu, lo
storico corpus giuridico tradizionalmente noto come « _consuetud de la nació
sardesca_ », in favore delle più moderne " _Leggi civili e criminali del Regno
di Sardegna_ ", pubblicate in italiano per espresso ordine del re Carlo Felice
di Savoia[135][136].

Nonostante queste politiche di acculturazione, accompagnate dalla successiva
perdita della residuale autonomia politica con la Fusione Perfetta e
l'unificazione della penisola italiana[137][135], l'inno del Regno di Sardegna
sabaudo e del Regno d'Italia (composto da Vittorio Angius e musicato da
Giovanni Gonella nel 1843) sarebbe stato _S'hymnu sardu nationale_ finché, nel
1861, non venne anch'esso del tutto sostituito dalla Marcia Reale[138]. Il
canonico Salvatore Carboni pubblicò a Bologna, nel 1881, un'opera polemica
intitolata _Sos discursos sacros in limba sarda_ , nel quale egli rimpiangeva
che la Sardegna " _hoe provinzia italiana non podet tenner sas lezzes e sos
attos pubblicos in sa propia limba_ " ("oggi, da provincia italiana qual è,
non può disporre di leggi e atti pubblici nella propria lingua") e, sostenendo
che " _sa limba sarda, totu chi non uffiziale, durat in su Populu Sardu cantu
durat sa Sardigna_ " ("la lingua sarda, benché non ufficiale, durerà nel
popolo sardo quanto la Sardegna"), si domandava alfine " _Proite mai nos hamus
a dispreziare cun d'unu totale abbandonu sa limba sarda, antiga et nobile
cantu s'italiana, sa franzesa et s'ispagnola?_ " ("Perché mai dovremmo
disprezzare con un totale abbandono la lingua sarda, antica e nobile quanto
l'italiana, la francese e la spagnola?")[139][140].

Il regime fascista determinò, infine, il definitivo ingresso dell'isola nel
sistema culturale nazionale attraverso l'operato congiunto del sistema
educativo e di quello monopartitico[141], in un crescendo di multe e divieti
all'insegna dell'assimilazione culturale, che condussero a un ulteriore
decadimento sociolinguistico del sardo[142][24]. Fra le varie espressioni
culturali sottoposte a censura, il regime riuscì anche a bandire, dal 1932 al
1937 (1945 in alcuni casi[143]), il sardo dalla chiesa e dalle manifestazioni
del folklore isolano[144], quali le gare poetiche tenute nella suddetta
lingua[145][146][147][148]; paradigmatici sono l'alterco tra il poeta sardo
Antioco Casula (noto come _Montanaru_ ) e l'allora giornalista dell'Unione
Sarda Gino Anchisi, il quale, riuscendo a far bandire la presenza del sardo
dai giornali isolani, affermò che «morta o moribonda la regione, morto o
moribondo il dialetto ( _sic_ )»[149][150], e il caso di un altro poeta,
Salvatore Poddighe, che si suicidò per depressione in seguito al sequestro del
suo magnum opus, _Sa Mundana Cummedia_[151].

La consapevolezza del tema linguistico sardo, nell'agenda politica, entrò ben
più tardi rispetto a quanto avvenuto in altre periferie europee contrassegnate
da minoranze etnolinguistiche[152]: al contrario, tale periodo fu
contrassegnato dal rifiuto del sardo da parte dei ceti medi ormai
italianizzati[142], essendo la lingua e la cultura sarda ancora inquadrate
come simboli del sottosviluppo della regione[137]. Buona parte della classe
dirigente e intellettuale sarda, particolarmente sensibile ai richiami
egemonici di quelle continentali, reputava infatti che lo sviluppo dell'isola
fosse attuabile solo in alternativa alla cultura tradizionale dell'isola e
alle sue manifestazioni più evidenti, fra cui la lingua, quando non attraverso
il suo " _seppellimento totale_ " (cit. Manlio Brigaglia)[153]. Al momento
della stesura dello statuto autonomistico, il legislatore del 1948 decise di
eludere a fondamento della specialità sarda riferimenti all'identità
geografica e culturale[154][155][156][157], considerati pericolosi prodromi a
rivendicazioni autonomiste più radicali quando non di ordine indipendentista,
e limitandosi piuttosto al riconoscimento di alcune istanze socio-economiche
nei confronti della terraferma continentale[158][159], quali la sollecitazione
allo sviluppo industriale della Sardegna attraverso le installazioni militari
e specifici "piani di rinascita" approntati dal centro[160][161]. Nel mentre,
politiche di stampo assimilatore sarebbero state applicate anche nel secondo
dopoguerra[24], con una italianizzazione progressiva di siti storici e oggetti
appartenenti alla vita quotidiana e un'istruzione obbligatoria che ha
insegnato l'uso della lingua italiana, non prevedendo un parallelo
insegnamento di quella sarda e, anzi, attivamente scoraggiandolo attraverso
divieti e sorveglianza diffusa di chi lo promuovesse[162]: i maestri
disprezzavano infatti la lingua, ritenendola un rude dialetto e contribuendo a
un ulteriore abbassamento del suo prestigio presso la comunità sardofona
stessa. L'italianizzazione culturale della popolazione sarda aveva allora
assunto proporzioni tanto considerevoli da indurre il Pellegrini, nella
_Introduzione all'Atlante storico-linguistico-etnografico friulano_ , a
tessere ironicamente le lodi dei sardi giacché essi, in direzione nettamente
contraria all'orgoglio linguistico dei friulani, «pur adoperando un mezzo
espressivo assai meno subordinato all'italiano» si dicevano pienamente
disposti ad accettare che il loro idioma fosse considerato un semplice
"dialetto" dell'italiano[163][164].

Si è osservato, a livello istituzionale, un forte osteggiamento della lingua e
nel circuito intellettuale italiano, concezione poi interiorizzata
nell'immaginario comune nazionale, essa era (il più delle volte per ragioni
ideologiche o come residuo, adottato per inerzia, di vecchie[Nota 12]
consuetudini date dalle prime) spesso apostrofata come _dialetto italiano_ ,
contrariamente all'opinione degli studiosi e persino di alcuni nazionalisti
italiani come Carlo Salvioni[164], subendo tutte le discriminazioni e i
pregiudizi legati a una tale associazione, soprattutto l'esser ritenuta una
forma bassa di espressione[165][166][167] e l'esser ricondotta a un certo
"tradizionalismo".[168][169]

Le norme statutarie così delineate si rivelarono, nel complesso, uno strumento
inadeguato per rispondere ai problemi dell'isola[170][137]; a cavallo degli
anni cinquanta e sessanta, inoltre, prese avvio il vero processo di
sostituzione radicale e definitiva della lingua sarda con quella
italiana[171], a causa della diffusione, sia sul territorio isolano sia nel
resto del territorio italiano, dei mezzi di comunicazione di massa che
trasmettevano nella sola lingua italiana[172]. Soprattutto la televisione ha
diffuso l'uso dell'italiano e ne ha facilitato la comprensione e l'utilizzo
anche tra le persone che, fino a quel momento, si esprimevano esclusivamente
in sardo. A partire dalla fine degli anni sessanta[173][170][137], in
coincidenza con la rinascita di un sardismo declinato sotto il segno di un
"revivalismo linguistico e culturale"[174], cominciarono a essere avviate
numerose campagne a favore di un bilinguismo effettivamente paritario quale
elemento di salvaguardia dell'identità isolana: una prima richiesta venne
sporta da una delibera adottata all'unanimità dall'Università di Cagliari nel
1971, in cui si richiedeva all'autorità politica regionale e nazionale il
riconoscimento dei sardi come minoranza etnolinguistica e del sardo come
idioma coufficiale dell'isola.[175] Famoso il richiamo patriottico espresso
qualche mese prima di morire, nel 1977, da parte del poeta Raimondo Piras, che
in _No sias isciau_[Nota 13] invitava al recupero della lingua per opporsi
alla dissardizzazione delle generazioni successive[143]. Negli anni '80,
all'attenzione del Consiglio regionale furono presentati tre progetti di legge
aventi contenuto simile alla delibera adottata dall'Università di
Cagliari[171]; nel 1983 fu presentato un disegno di legge al Parlamento
italiano, ma senza successo. Una delle prime leggi definitivamente approvate
dal legislatore regionale, la "Legge Quadro per la Tutela e Valorizzazione
della Lingua e della Cultura della Sardegna" del 3 agosto 1993, fu subito
bocciata dalla Corte Costituzionale a seguito di un ricorso del governo
centrale[176]. Come è noto, si sarebbero dovuti aspettare altri quattro anni
perché la normativa regionale non fosse sottoposta a giudizio di
costituzionalità, e altri due perché il sardo potesse trovare riconoscimento
in Italia contemporaneamente ad altre undici minoranze etnolinguistiche.

Una ricerca promossa da MAKNO nel 1984 rivelò che tre quarti dei sardi erano a
favore tanto dell'educazione bilingue nelle scuole (il 22% del campione
auspicava un'introduzione obbligatoria e il 54,7% una facoltativa) quanto di
uno status di bilinguismo ufficiale come la Valle d'Aosta e l'Alto Adige
(62,7% del campione a favore, 25,9% contrario e 11,4% incerto)[177]. Tali dati
sono stati parzialmente corroborati da un'altra indagine demoscopica svolta
nel 2008, in cui il 57,3% mostrava un atteggiamento favorevole verso la
presenza del sardo in orario scolastico assieme all'italiano[178].

Alcune personalità ritengono che il processo di assimilazione possa portare
alla morte del concetto di _nazione sarda_[179] diversamente da quanto
avvenuto, per esempio, in Irlanda. Benché risultino in ordine alla lingua e
cultura sarda profondi fermenti di matrice identitaria[171], ciò che si
riscontra attraverso analisi pare sia una lenta ma costante regressione nella
competenza sia attiva sia passiva di tale lingua, per motivi di natura
principalmente politica e socioeconomica (l'uso dell'italiano presentato come
una chiave di avanzamento e promozione sociale[180], stigma associato
all'impiego del sardo, il progressivo spopolamento delle zone interne verso
quelle costiere, l'afflusso di genti dalla penisola e i potenziali problemi di
mutua comprensibilità fra le varie lingue parlate[Nota 14], ecc.): il numero
di bambini che userebbe attivamente il sardo crolla a un dato inferiore al
13%, peraltro concentrato nelle zone interne[181] quali il Goceano, l'alta
Barbagia e le Baronie[182][183][184]. Prendendo in esame la situazione di
taluni centri logudoresi (come Laerru, Chiaramonti e Ploaghe) in cui il tasso
di sardofonia dei bambini è pari allo 0%, vi è chi parla in merito di un
autentico suicidio linguistico in capo a ormai poche decine di anni[185].

Purtuttavia, secondo le suddette analisi sociolinguistiche, tale processo non
risulta affatto omogeneo[186][187], presentandosi in maniera ben più evidente
nelle città che non nei paesi. Al giorno d'oggi, il sardo è una lingua la cui
vitalità è riconoscibile in un'instabile[171] condizione di diglossia (ormai
dilalia) e commutazione di codice, e che non entra (o non vi ha ampia
diffusione) nell'amministrazione, nel commercio, nella chiesa[188], nella
scuola[185], nelle università locali di Sassari[189][190] e di Cagliari e nei
mass media[191][192][193][194]. Seguendo la scala di vitalità linguistica
proposta da un apposito pannello dell'UNESCO nel 2003[195], il sardo
fluttuerebbe tra una condizione di "sicuramente in pericolo di estinzione" (
_definitely endangered_ : i bambini non apprendono più la lingua),
attribuitogli anche nel Libro Rosso, e una di "serio pericolo di estinzione" (
_severely endangered_ : la lingua è perlopiù usata dalla generazione dei nonni
in su); secondo il criterio EGIDS ( _Expanded Graded Intergenerational
Disruption Scale_ ) proposto da Lewis e Simons, il sardo sarebbe in bilico tra
il livello 7 (Instabile: la lingua non è più trasmessa alla generazione
successiva[196]) e il livello 8 (Moribonda: gli unici parlanti attivi della
lingua appartengono alla generazione dei nonni[196]), corrispondenti
rispettivamente ai due gradi della scala UNESCO sopramenzionati. Secondo i
dati pubblicati dall'ISTAT nel 2006,[197] il 52,5% della popolazione sarda
impiega esclusivamente l'italiano in un ambito quale la famiglia, mentre il
29,3% pratica alternanza linguistica e solo il 16,6% riporta di usare il sardo
o altre lingue non italiane; al di fuori dell'ambiente privato e amichevole,
le percentuali sanciscono ancora una volta l'esclusiva predominanza
dell'italiano (77,1%) alle spese del sardo e altre lingue, tutte ferme al
5,2%.

Gli anni '90 hanno conosciuto un rinnovamento delle forme espressive nel
panorama musicale sardo: molti artisti, spaziando dai generi più tradizionali
quali il canto ( _cantu a tenore_ , _cantu a chiterra_ , _gosos_ , ecc.) e il
teatro (Mario Deiana) a quelli più moderni quale il rock ( _Kenze Neke_ ,
_Askra_ e _KNA_ , _Tzoku_ , _Tazenda,_ ecc.) e addirittura rap e hip hop (
_Dr. Drer& CRC posse_, _Quilo_ , _Sa Razza_ , _Malam_ , _Su Akru_ , _Menhir_ ,
_Stranos Elementos_ , _Randagiu Sardu_ , _Futta_ , ecc.) utilizzano infatti la
lingua per promuovere l'isola e riconoscere i suoi vecchi problemi e le nuove
sfide[198][199][200][201]. Vi sono anche dei film (come _Su Re_ , parzialmente
_Bellas mariposas_ , _Treulababbu_ , _Sonetàula_ , ecc.) realizzati in sardo
coi sottotitoli in italiano[202], e altri ancora (come Metropolis) coi
sottotitoli in sardo[203].

A partire dalle sessioni d'esame tenute nel 2013, hanno recentemente suscitato
sorpresa, data la mancata istituzionalizzazione _de facto_ della lingua, dei
tentativi da parte di alcuni allievi di presentare l'esame o parte di esso in
lingua sarda[204][205][206][207][208][209][210][211][212][213][214]. Sono
inoltre sempre più frequenti anche le dichiarazioni di matrimonio in tale
lingua su richiesta dei coniugi[215][216][217][218][219].

Ha suscitato particolare scalpore l'iniziativa virtuale di alcuni sardi su
Google Maps, in risposta a un'ordinanza del Ministero delle Infrastrutture che
ordinava a tutti i sindaci della regione di eliminare i cartelli in sardo
piazzati all'ingresso dei centri abitati: tutti i comuni avevano infatti
ripreso il loro nome originario per circa un mese, finché lo staff di Google
non decise di riportare la toponomastica nel solo italiano[220][221][222].

Di rilevanza è l'impiego, da parte di alcune società sportive quali la Dinamo
Basket Sassari[223] e il Cagliari Calcio, della lingua nelle sue campagne
promozionali[224][225]. In seguito a una campagna di adesioni[226], è stata
resa possibile l'inclusione del sardo fra le lingue selezionabili su Facebook.
L'opzione di scelta è ora a tutti gli effetti attiva ed è possibile avere la
pagina in lingua sarda[227][228][229]; è anche possibile selezionare la lingua
sarda su Telegram[230][231]. Il sardo è presente quale lingua configurabile
anche in altre applicazioni, quali Vivaldi, F-Droid, Diaspora, OsmAnd,
Notepad++, Stellarium[232], Skype[233], ecc. Nel 2016 è stato inaugurato il
primo traduttore automatico dall'italiano al sardo[234], VLC media player per
Android, Linux Mint Debina Edition 2 "Betsy", ecc.

Nel complesso, dinamiche quali il tardivo riconoscimento come minoranza
linguistica, accompagnato da un'opera di graduale ma pervasiva
italianizzazione promossa dal sistema educativo, da quello amministrativo e
dai media, seguito dalla recisione della trasmissione intergenerazionale,
hanno fatto sì che la vitalità odierna del sardo possa definirsi come
gravemente compromessa[235]. Vi è una sostanziale divisione tra chi crede che
la legge in tutela della lingua sia giunta troppo tardi[236], ritenendo che il
suo impiego sia stato oramai sostituito da quello dell'italiano, e chi invece
asserisce che sia fondamentale per rafforzare l'uso corrente di questa lingua.
Le considerazioni sulla frammentazione dialettale della lingua sono portate
come argomento contrario a un intervento istituzionale per il suo mantenimento
e valorizzazione: altri rilevano che questo problema sia già stato affrontato
in altre zone europee, come ad esempio la lingua della Catalogna, la cui piena
introduzione nella vita pubblica è stata possibile solo grazie a un processo
di standardizzazione dei suoi pur eterogenei dialetti. In generale, la
standardizzazione della lingua è controversa, essendo soggetta a polemiche o,
nelle città, indifferenza[237][238].

In conclusione, la comunità sardofona costituirebbe ancora, con circa 1,7
milioni di parlanti autodichiaratisi nativi (di cui 1.291.000 presenti in
Sardegna), la più consistente minoranza linguistica riconosciuta in Italia[22]
benché sia paradossalmente, allo stesso tempo, quella cui è garantita meno
tutela. Al di fuori dell'Italia, in cui al momento non è prevista pressoché
alcuna possibilità di insegnamento strutturato della suddetta lingua
minoritaria (l'Università di Cagliari si distingue per aver aperto per la
prima volta un corso specifico nel 2017[239]), si tengono talvolta corsi
specifici in paesi quali Germania (università di Stoccarda, Monaco, Tubinga,
Mannheim[240], ecc.), Spagna (università di Girona)[241], Islanda[242] e
Repubblica Ceca (università di Brno)[243][244]; per un qual certo periodo di
tempo, il prof. Sugeta ne teneva alcuni anche in Giappone all'università di
Waseda (Tokyo)[245][246][247].

Il gruppo di ricerca Euromosaic, creato dalla Commissione Europea con
l'intenzione di tracciare un quadro della situazione linguistica nei territori
europei contrassegnati da minoranze etnolinguistiche, conclude così il suo
rapporto:

«This would appear to be yet another minority language group under threat. The
agencies of production and reproduction are not serving the role they did a
generation ago. The education system plays no role whatsoever in supporting
the language and its production and reproduction. The language has no prestige
and is used in work only as a natural as opposed to a systematic process. It
seems to be a language relegated to a highly localised function of interaction
between friends and relatives. Its institutional base is extremely weak and
declining. Yet there is concern among its speakers who have an emotive link to
the language and its relationship to Sardinian identity.»

«Sembra si tratti di ancora un'altra lingua di minoranza in pericolo. Le
agenzie deputate alla produzione e riproduzione della lingua non adempiono più
al ruolo che svolgevano la scorsa generazione. Il sistema educativo non
sostiene in alcun modo la lingua e la sua produzione e riproduzione. La lingua
non gode di alcun prestigio e in contesti lavorativi il suo impiego non
promana da alcun processo sistematico, ma è meramente spontaneo. Pare sia una
lingua relegata a interazioni tra amici e parenti altamente localizzate. La
sua base istituzionale è estremamente debole e in continuo declino.
Ciononostante, si riscontra una qual certa preoccupazione presso i suoi
locutori, i quali hanno un legame emotivo con la lingua e la sua relazione con
l'identità sarda.»

Essendo il processo di assimilazione culturale ormai giunto a compimento, il
bilinguismo in gran parte sulla carta (vedi sezione " _riconoscimento
istituzionale_ ") e mancando ancora misure concrete per un uso ufficiale anche
solo all'interno della Sardegna, la lingua sarda continua dunque la sua
agonia, seppur con minore velocità rispetto a qualche tempo fa, soprattutto
grazie all'impegno di varie associazioni culturali che ne promuovono l'uso.
Nel mentre, si osserva che l'italiano sta erodendo, nel tempo, sempre più
spazi associati al sardo, ormai in stato di generale deperimento con la già
menzionata eccezione di alcune "sacche linguistiche". Laddove la pratica
linguistica del sardo è ora per tutta l'isola in netto declino, è invece
comune nelle nuove generazioni di qualunque estrazione sociale[248], ormai
monolingui e monoculturali italiane, quella dell'italiano regionale di
Sardegna (spesso chiamato dai sardofoni, in segno di ironico spregio,
_italiànu porcheddìnu_[249], letteralmente "italiano maialesco"): si tratta di
una parlata dialettale dell'italiano che risente grandemente degli influssi
fonologici, morfologici e sintattici del sardo anche in quei parlanti che non
hanno alcuna conoscenza di tale lingua.

«The sociolinguistic subordination of Sardinian to Italian has resulted in the
gradual degeneration of the Sardinian language into an Italian patois under
the label of regional Italian. This new linguistic code that is emerging from
the interference between Italian and Sardinian is very common among the less
privileged cultural and social classes.»

«La subordinazione sociolinguistica del sardo all'italiano ha ingenerato un
processo di degenerazione graduale della lingua sarda in un _patois_
etichettato come italiano regionale. Questo nuovo codice linguistico, che
emerge dalle interferenze tra italiano e sardo, è particolarmente comune
presso le classi culturali e sociali meno privilegiate.»

A oggi, si ritiene improbabile il rinvenimento in tempi brevi di una soluzione
normativa alla questione linguistica sarda[171]. In ogni caso, si può asserire
che la lingua sarda lascerà le sue tracce nell'italiano locale correntemente
parlato sotto forma di sostrato.

La lingua sarda è stata riconosciuta con legge regionale n. 26 del 15 ottobre
1997 "Promozione e valorizzazione della cultura e della lingua della Sardegna"
come lingua della Regione autonoma della Sardegna dopo l'italiano (la legge
regionale prevede la tutela e valorizzazione della lingua e della cultura,
pari dignità rispetto alla lingua italiana con riferimento anche al catalano
di Alghero, al tabarchino dell'isola di San Pietro, al sassarese e gallurese,
la conservazione del patrimonio culturale/bibliotecario/museale, la creazione
di Consulte Locali sulla lingua e la cultura, la catalogazione e il censimento
del patrimonio culturale, concessione di contributi regionali ad attività
culturali, programmazioni radiotelevisive e testate giornalistiche in lingua,
uso della lingua sarda in fase di discussione negli organi degli enti locali e
regionali con verbalizzazione degli interventi accompagnata dalla traduzione
in italiano, uso nella corrispondenza e nelle comunicazioni orali, ripristino
dei toponimi in lingua sarda e installazione di cartelli segnaletici stradali
e urbani con la denominazione bilingue).

La legge regionale applica e regolamenta alcune norme dello Stato a tutela
delle minoranze linguistiche.

Nessun riconoscimento è stato invece attribuito, nel 1948, alla lingua sarda
dallo Statuto della Regione Autonoma, che è legge costituzionale: l'assenza di
norme statutarie di tutela, a differenza degli storici Statuti della Valle
d'Aosta e del Trentino-Alto Adige, fa sì che per la comunità sarda, nonostante
rappresenti ex lege n. 482/1999 la più robusta minoranza linguistica in
Italia, non si applichino le leggi elettorali per la rappresentanza politica
delle liste in Parlamento, che pur tengono conto della specificità delle
suddette minoranze[251].

Si applicano invece al sardo (come al catalano di Alghero) l'art. 6 della
Costituzione ( _La Repubblica tutela con apposite norme le minoranze
linguistiche_ ) e la legge n. 482 del 15 dicembre 1999 "Norme in materia di
tutela delle minoranze linguistiche storiche"[252] che prevede misure di
tutela e valorizzazione (uso della lingua minoritaria nelle scuole materne,
primarie e secondarie accanto alla lingua italiana,[253] uso da parte degli
organi di Comuni, Comunità Montane, Province e Regione, pubblicazione di atti
nella lingua minoritaria fermo restando l'esclusivo valore legale della
versione italiana, uso orale e scritto nelle pubbliche amministrazioni escluse
forze armate e di polizia, adozione di toponimi aggiuntivi nella lingua
minoritaria, ripristino su richiesta di nomi e cognomi nella forma originaria,
convenzioni per il servizio pubblico radiotelevisivo) in ambiti definiti dai
Consigli Provinciali su richiesta del 15% dei cittadini dei comuni interessati
o di 1/3 dei consiglieri comunali. Ai fini applicativi tale riconoscimento,
che si applica alle " _…popolazioni…parlanti…sardo_ ", il che escluderebbe a
rigore gallurese e sassarese in quanto geograficamente sardi ma
linguisticamente di tipo còrso, e sicuramente il ligure-tabarchino dell'isola
di San Pietro.

Il relativo Regolamento attuativo D.P.R. n. 345 del 2 maggio 2001 (
_Regolamento di attuazione della legge 15 dicembre 1999, n. 482, recante norme
di tutela delle minoranze linguistiche storiche_ ) detta regole sulla
delimitazione degli ambiti territoriali delle minoranze linguistiche, sull'uso
nelle scuole e nelle università, sull'uso nella pubblica amministrazione (da
parte della Regione, delle Province, delle Comunità Montane e dei membri dei
Consigli Comunali, sulla pubblicazione di atti ufficiali dello Stato, sull'uso
orale e scritto delle lingue minoritarie negli uffici delle pubbliche
amministrazioni con istituzione di uno sportello apposito e sull'utilizzo di
indicazioni scritte bilingue _…con pari dignità grafica_ , e sulla facoltà di
pubblicazione bilingue degli atti previsti dalle leggi, ferma restando
l'efficacia giuridica del solo testo in lingua italiana), sul ripristino dei
nomi e dei cognomi originari, sulla toponomastica ( _…disciplinata dagli
statuti e dai regolamenti degli enti locali interessati_ ) e la segnaletica
stradale ( _nel caso siano previsti segnali indicatori di località anche nella
lingua ammessa a tutela, si applicano le normative del Codice della Strada,
con pari dignità grafica delle due lingue_ ), nonché sul servizio
radiotelevisivo.

La bozza di atto di ratifica della Carta europea delle lingue regionali o
minoritarie del Consiglio d'Europa[254] del 5 novembre 1992 (già sottoscritta,
ma mai ratificata[255][256], dalla Repubblica Italiana il 27 giugno 2000)
attualmente all'esame del Senato prevede, senza escludere l'uso della lingua
italiana, misure aggiuntive per la tutela della lingua sarda e per il catalano
(istruzione prescolare in sardo, educazione primaria e secondaria agli allievi
che lo richiedano, insegnamento della storia e della cultura, formazione degli
insegnanti, diritto di esprimersi in lingua nelle procedure penali e civili
senza spese aggiuntive, consentire l'esibizione di documenti e prove in lingua
nelle procedure civili, uso negli uffici statali da parte dei funzionari in
contatto con il pubblico e possibilità di presentare domande in lingua, uso
nell'amministrazione locale e regionale con possibilità di presentare domande
orali e scritte in lingua, pubblicazione di documenti ufficiali in lingua,
formazione dei funzionari pubblici, uso congiunto della toponomastica nella
lingua minoritaria e adozione dei cognomi in lingua, programmazioni
radiotelevisive regolari nella lingua minoritaria, segnalazioni di sicurezza
anche in lingua, promozione della cooperazione transfrontaliera tra
amministrazioni in cui si parli la stessa lingua). Si noti che l'Italia,
assieme alla Francia e a Malta[257], non ha ratificato il suddetto trattato
internazionale[258][259].

Le forme di tutela previste per la lingua sarda sono pressoché assimilabili a
quelle riconosciute per il friulano e in generale quasi tutte le altre
minoranze etnico-linguistiche d'Italia (albanesi, catalane, greche, croate,
franco-provenzali e occitane, ecc.), ma di gran lunga inferiori a quelle
assicurate per le comunità francofone in Valle d'Aosta, a quelle slovene in
Friuli-Venezia Giulia e, infine, a quelle ladine e germanofone in Alto-Adige.

Inoltre, le poche leggi a tutela del bilinguismo sin qui menzionate non sono
applicate o applicate solo parzialmente. In tal senso il Consiglio d'Europa,
che nel 2015 aveva aperto un'indagine sull'Italia per la situazione delle sue
minoranze etnico-linguistiche (considerate nell'ambito della Convenzione-
quadro come "minoranze nazionali"), ha denunciato l'approccio _à la carte_ da
parte dello stato nei confronti di esse, con la eccezione del già menzionato
caso tedesco, francese e sloveno (lingue per la cui tutela l'Italia ha dovuto
sottoscrivere accordi internazionali). Nonostante il formale riconoscimento
statale, infatti, non vi è pressoché alcuna esposizione mediatica nella lingua
di minoranze politicamente o numericamente più deboli come quella sarda, e le
risorse allocate per progetti di rivitalizzazione linguistica quali
l'insegnamento bilingue, limitato a singoli casi e per di più sperimentali,
sono di gran lunga insufficienti "addirittura per rispettare le più basiche
aspettative"[260][261][262][263][264]. Il sardo non è stato, infatti, ancora
oggi introdotto nei programmi ufficiali rientrando perlopiù in alcuni progetti
scolastici (moduli di ventiquattr'ore) senza alcuna garanzia di
continuità[265].

La revisione della spesa pubblica del governo Monti avrebbe abbassato
ulteriormente il livello di tutela della lingua, già di per sé piuttosto basso
se non nullo[266], attuando una distinzione fra le lingue soggette a tutela in
base ad accordi internazionali e considerate _minoranze nazionali_ perché "di
lingua madre straniera" (tedesco, sloveno e francese[Nota 15]) e quelle
afferenti a comunità che non hanno una struttura statale straniera alle
spalle, riconosciute semplicemente come _minoranze linguistiche_. Tale disegno
di legge, nonostante abbia destato una certa reazione da più parti del mondo
politico e intellettuale isolano[267][268][269][270][271][272][273], è stato
impugnato dal Friuli-Venezia Giulia ma non dalla Sardegna una volta tradotto
in legge, la quale non riconosce alle minoranze linguistiche " _senza Stato_ "
i benefici previsti in tema di assegnazione degli organici per le scuole[274];
con la sentenza numero 215, depositata il 18 luglio 2013, la Corte
Costituzionale ha però successivamente dichiarato incostituzionale tale
trattamento differenziato[275].

Il sardo è riconosciuto come lingua dalla norma ISO 639 che le attribuisce i
codici **sc** (ISO 639-1: Alpha-2 code) e **srd** (ISO 639-2: Alpha-3 code). I
codici previsti per la norma ISO 639-3 ricalcano quelli utilizzati dal SIL per
il progetto Ethnologue e sono:

Per l'elenco dei comuni riconosciuti ufficialmente minoritari ai sensi
dell'art. 3 della legge n. 482/1999 e per i relativi toponimi ufficiali in
lingua sarda ai sensi dell'art. 10 vedi Toponimi della Sardegna.

La delibera della Giunta regionale del 26 giugno 2012[276] ha introdotto l'uso
delle diciture ufficiali bilingui nello stemma della Regione Autonoma della
Sardegna e in tutte le produzioni grafiche che contraddistinguono le sue
attività di comunicazione istituzionale. Quindi, con la stessa evidenza
grafica dell'italiano, viene riportata l'iscrizione equivalente a Regione
Autonoma della Sardegna in sardo ovvero «Regione Autònoma de Sardigna»[277].

Il 5 agosto 2015, la Commissione Paritetica Stato-Regione ha approvato una
proposta, inoltrata dall'Assessorato della Pubblica Istruzione, che
trasferirebbe alla Regione Sarda alcune competenze amministrative in materia
di tutela delle minoranze linguistiche storiche, quali sardo e catalano
algherese[278]. A tale passo è seguita la definizione di una norma di
attuazione, nella sua qualità di emanazione diretta dello Statuto, e
attraverso una legge delle procedure attuative di tali competenze; il 27
giugno 2018, il Consiglio Regionale ha varato il TU sulla disciplina della
politica linguistica regionale. La Sardegna si è così dotata per la prima
volta nella sua storia regionale di uno strumento regolatore in materia
linguistica, con l'intento di sopperire all'originale lacuna del testo
statutario[279][280][7].

Vocali: /ĭ/ e /ŭ/ (brevi) latine hanno conservato i loro timbri originali [i]
e [u]; ad es. il latino _siccus_ diventa _siccu_ (e non come italiano _secco_
, francese _sec_ ). Un'altra caratteristica è l'assenza della dittongazione
delle vocali medie (/e/ e /o/). Ad es. il latino _potest_ diventa _podet_
(pron. [ˈpoðete]), senza dittongo a differenza dell'italiano _può_ , spagnolo
_puede_ , francese _peut_.

Esclusivi — per l'area romanza attuale — dei dialetti centro-settentrionali
del sardo sono inoltre il mantenimento della [k] e della [g] velari davanti
alle vocali palatali /e/ e /i/ (es.: _chentu_ per l'italiano _cento_ e il
francese _cent_ ).

Una delle caratteristiche del sardo è l'evoluzione di [ll] nel fonema
cacuminale [ɖ] (es. _cuaddu_ o _caddu_ per _cavallo_ , anche se questo non
avviene nel caso dei prestiti successivi alla latinizzazione dell'isola - cfr.
_bellu_ per _bello_ \- ). Questo fenomeno è presente anche nella Corsica del
sud, in Sicilia, in Calabria, nella penisola Salentina e in alcune zone delle
Alpi Apuane.

Una delle principali complicanze, sia per chi si approcci alla lingua sia per
chi, pur sapendola parlare, non la sa scrivere, è la differenza fra _scritto_
(qualora si voglia seguire un'unica forma grafica) e _parlato_ data da
specifiche regole, fra le quali è importante menzionare almeno qualcuna nei
due diasistemi e in questa voce nella generalità dei casi.

Nel parlato generalmente non è tollerata la consonante finale di un vocabolo,
quando però lasciata isolata in pausa o in chiusura di frase, altrimenti sì
può essere presente anche nella pronuncia. La lingua sarda si caratterizza
pertanto per la cosiddetta _vocale paragogica_ o _epitetica_ , cui si appoggia
la suddetta consonante; questa vocale è generalmente la stessa che precede la
consonante finale, ma in campidanese non mancano esempi discostanti da questa
norma, dove la vocale paragogica è la "i" pur non essendo quella che precede
l'ultima consonante, come il caso di _cras_ ( _cras i_, domani), _tres_ (
_tres i_, tre), ecc. In questi casi, la vocale finale può anche essere
riportata nella lingua scritta, essendo appunto diversa dall'ultima della
parola. Quando invece è uguale a quella precedente di norma non va mai
scritta; eccezioni possono essere rappresentate da alcuni termini di origine
latina rimasti inalterati rispetto all'originale, eccettuando appunto la
vocale paragogica, che però si sono diffusi nell'uso popolare anche nella loro
variante sardizzata ( _sèmper_ o _sèmpere_ , _lùmen_ o _lùmene_ ) e, nel
diasistema logudorese, dalle terminazioni dell'infinito presente della 2ª
coniugazione ( _tènner_ o _tènnere_ , _pònner_ o _pònnere_ ). Per quanto
riguarda i latinismi, nell'uso attuale si preferisce non scrivere la vocale
paragogica, quindi _sèmper_ , mentre nei verbi della seconda coniugazione è
forse maggioritaria la grafia con la "e", seppur molto diffusa anche quella
senza, perciò _iscrìere_ piuttosto che _iscrìer_ (scrivere), che peraltro è
altresì corretto. I termini campidanesi vengono generalmente scritti con la
"i" dai parlanti di questa variante, dunque _crasi_ , mentre in logudorese
avremo sempre e comunque _cras_ , anche qualora nella pronuncia dovesse
risultare _cras a_.

Così, ad esempio:

Le vocali _e_ e _o_ stanti in posizione pretonica rispetto alla vocale _i_ ,
diventano mobili potendosi trasformare in quest'ultima.

Così, ad esempio, sarà corretto scrivere e dire:

Vi sono delle rare eccezioni a questa regola, come dimostra l'esempio
seguente: _buddìre_ vuol dire "bollire", mentre _boddìre_ vuol dire
"raccogliere (frutti e fiori)".

Quando si trovano in posizione mediana intervocalica, o per effetto di
particolari combinazioni sintattiche, le consonanti _b_ , _d_ , _g_ diventano
fricative; sono tali anche se si presenta, fra vocale e consonante,
un'interposizione della _r_. In questo caso, la pronuncia della _b_ è
perfettamente uguale a quella della _b/v spagnola_ in _cabo_ , la _d_ è uguale
alla _d_ spagnola in _codo_. Fra vocali, il dileguo della _g_ è la norma.

Così, ad esempio:

Comune ai due diasistemi, cui fa eccezione la sottovariante nuorese, è il
fenomeno di sonorizzazione delle consonanti sorde _c_ , _p_ , _t_ , _f_ ,
qualora precedute da vocale o seguite da _r_ ; le prime tre diventano anche
fricative.

Così, ad esempio:

Reindirizziamo alle voci cui pertengono i due diasistemi.

Sette particelle, aventi vario valore, provocano un rafforzamento della
consonante che a esse segue: ciò accade per effetto di una sparizione,
solamente virtuale, delle consonanti che tali monosillabi avevano per finale
nel latino (una di esse è italianismo di recente acquisizione).

Perciò, ad esempio:

Nel suo insieme la morfosintassi del sardo si discosta dal sistema sintetico
del latino classico e mostra un uso maggiore delle costruzioni analitiche
rispetto ad altre lingue neolatine[281].

Fino al 2001 non si disponeva di una standardizzazione né scritta, né orale
(quest'ultima non esiste ancor oggi).

Ai fini di consentire una effettiva applicazione di quanto previsto dalla
Legge Regionale n. 26/1997 e dalla Legge n. 482/1999, nel quadro dell'attuale
situazione in cui nella lingua persistono due gruppi dialettali distinti
(logudorese-nuorese e campidanese), la Regione Sardegna ha incaricato una
commissione di esperti di elaborare una ipotesi di Norma di unificazione
linguistica sovradialettale (la LSU: _Limba Sarda Unificada_ , pubblicata nel
28 di febbraio del 2001), che identificasse una lingua-modello di riferimento
(basata sulla analisi delle varianti locali del sardo e sulla selezione dei
modelli più rappresentativi e compatibili) al fine di garantire all'uso
ufficiale del sardo le necessarie caratteristiche di certezza, coerenza,
univocità, e diffusione sovralocale. Questo studio, pur scientificamente
valido, non è mai stato adottato a livello istituzionale per vari contrasti
locali (accusata di essere una lingua "imposta" e "artificiale" e di non aver
risolto il problema del rapporto tra le varianti trattandosi di una mediazione
tra le varianti scritte logudoresi comuni, pertanto privilegiate, e non avendo
proposto una valida grafia per la variante campidanese) ma ha comunque a
distanza di anni costituito la base di partenza per la redazione della
proposta della LSC: Limba Sarda Comuna, pubblicata nel 2006, che pur
mantenendo un impianto di base logudorese, accoglie elementi propri delle
parlate (e quindi "naturali" e non "artificiali") di mediazione, nell'area
grigia di transizione tra il Logudorese e il Campidanese della Sardegna
centrale al fine di assicurare alla lingua "comune" il carattere di
sovradialettalità e sovramunicipalità, pur lasciando la possibilità di
rappresentare le particolarità di pronuncia delle varianti locali.
Purtuttavia, anche a questo standard non sono mancate critiche[282].

La Regione Sardegna, con delibera di Giunta regionale n. 16/14 del 18 aprile
2006 _Limba Sarda Comuna. Adozione delle norme di riferimento a carattere
sperimentale per la lingua scritta in uscita dell'Amministrazione regionale_
ha adottato sperimentalmente la LSC come lingua ufficiale per gli atti e i
documenti emessi dalla Regione Sardegna (fermo restando che ai sensi dell'art.
8 della Legge n. 482/99 ha valore legale il solo testo redatto in lingua
italiana), dando facoltà ai cittadini di scrivere all'Ente nella propria
varietà e istituendo lo sportello linguistico regionale _Ufitziu de sa limba
sarda_.

Si indicano di seguito alcune delle differenze più rilevanti per la lingua
scritta rispetto all'italiano:

«Il più caratteristico degli idiomi neolatini, di gran lunga più
caratteristico del ladino o del franco-provenzale.»

La grammatica della lingua sarda si differenzia notevolmente da quella
italiana e delle altre lingue neolatine, particolarmente nelle forme verbali.

ll plurale viene ottenuto, come nelle lingue romanze occidentali, aggiungendo
- _s_ alla forma singolare.

Nel caso di parole terminanti in - _u_ , il plurale viene formato nel
logudorese in - _os_ e nel camp. in - _us_.

Gli articoli determinativi presentano la forma "salata" derivata dal latino
IPSE/IPSUM/IPSA attraverso la fase intermedia issu (isse)/issa, issos/issas
(per il log./nuor.) e issu/issa, issus/issas (per il camp.). Sono anche usati
col pronome relativo _chi_ (che) nelle espressioni _sos chi_ / _is chi…_
(quelli che…), _su chi…_ (quello che…) similmente alle lingue romanze
occidentali (cfr. lo spagnolo _los que…_ , _las que…,_ ecc.), ma anche come in
sassarese e gallurese; un altro uso li vede in combinazione con la
preposizione _de_ (di) in espressioni quali _sos de Nugoro_ (quelli di Nuoro)
/ _is de Casteddu_ (quelli di Cagliari), ecc.

cfr. _usted_ spagnolo, da _vuestra merced_ ) = lei

(nelle varianti centrali e meridionali si hanno in sardo due forme, maschile e

femminile, per il voi plurale, come nello spagnolo peninsulare _vosotros_ /
_vosotras_ )

con un verbo nella 2ª persona plurale, come il _vous_ francese; cfr. antico
_vos_ spagnolo,

ancora in uso in Sudamerica per _tú_ ) = voi (come tuttora in uso
nell'italiano meridionale)

Nel complemento diretto riferito a persona, esiste il cosiddetto accusativo
personale con l'uso della preposizione _a_ : ad es. _apu biu a Juanni_ (ho
visto Giovanni) analogamente allo spagnolo ( _he visto a Juan_ ).

I pronomi atoni indiretti (in dativo) e diretti (in accusativo) si distinguono
in sardo, come nelle altre lingue romanze, solo nella terza persona singolare
e plurale. Nelle tabelle compare sempre prima la variante logudorese e poi
quella campidanese. Per quanto riguarda la prima e la seconda persona plurale,
le varianti _nos_ e _bos_ sono usate in logudorese, mentre quelle _nosi_ e
_bosi_ nei dialetti centrali di transizione (Ghilarza, Seneghe, Paulilatino,
Busachi, Sorgono, Milis, Samugheo, ecc.) e la forma _si_ nel campidanese
classico.

I pronomi atoni diretti e indiretti possono essere combinati tra loro in frasi
dove è presente sia un complemento oggetto sia un complemento di termine dando
origine ai pronomi doppi. In questo caso, il sardo segue la regola generale
delle lingue romanze, dove il complemento di termine precede quello oggetto.

(indiretti + diretti)

**mi los/ddos, mi las/ddas**

**ti los/ddos, ti las/ddas**

**nuor. liu (lia,lios, lias)**

**nuor. liu (lia, lios, lias)**

Se i pronomi doppi precedono il verbo (come è il caso con tutti i modi fatta
eccezione per il gerundio e per la seconda persona sing. e plur.
dell'imperativo, dove lo seguono sempre) in sardo vengono scritti sempre
separatamente, come in spagnolo, in catalano e in italiano (fatta eccezione in
questo caso per la terza persona sing. e plur. "glielo"):

Se seguono il verbo, quindi dopo un gerundio o alla seconda persona sing. e
plur. dell'imperativo, i pronomi doppi possono essere scritti in sardo in tre
modi:

Si noti che in sardo i pronomi personali atoni indiretti e diretti precedono
anche l'infinito; tra le lingue romanze ritroviamo questa costruzione in
francese e nel portoghese brasiliano: _seo bènniu po ti bìere_ (sono venuto
per vederti; franc. _je suis venu pour te voir_ ; port. bras. _vim para lhe
ver_ (o _para ver a você_ ), _t'apo tzerriau po ti nàrrer una cosa_ (ti ho
chiamato per dirti una cosa; franc. _j'ai appelé pour te dire quelque chose_ ;
port. bras. _liguei para lhe dizer uma coisa_ ).

Il pronome atono dativo in sardo viene usato anche per costruire la frase
relativa.[284] Nella lingua parlata la costruzione più frequente è infatti _sa
pitzoca **chi ddi** cherzo fàer s'arregalu est una cumpanza de Frantziscu_ (la
ragazza a cui/alla quale (lett. che gli) voglio fare il regalo è una compagna
di Francesco). Ci sono comunque altre due opzioni, meno frequenti ma
altrettanto valide: _sa pitzoca **a chie/a sa cale**_ (a chi/alla quale)
_cherzo fàer s'arregalu est un'amiga mea_.

In sardo, come in spagnolo, portoghese, catalano e anche in italiano (in
alcuni esempi anche nella lingua scritta, in altri in quella parlata), è
possibile raddoppiare sia il dativo sia l'accusativo; in questo modo otteniamo
una costruzione con un pronome e un sostantivo oppure con due pronomi, uno
atono e l'altro tonico. La particolarità nel sardo è che il raddoppiamento è
sempre possibile, anche in frasi relative e, per quanto riguarda il doppio
accusativo, anche se il sostantivo viene posposto. Per via dell'influsso del
sardo, questo uso è particolarmente frequente nell'italiano regionale della
Sardegna. Esempi di doppio dativo sono _dd'apo iau su libru a Mario_ (a Mario
gli ho dato il libro), _a mie mi praghet su licore 'e murta_ (a me mi piace il
liquore di mirto), _sa pitzoca chi dd'apo presentau a Juanni est un'istranza_
(la ragazza che gli ho presentato a Giovanni è straniera); il doppio
accusativo lo troviamo in frasi come _su libru dd'apo giai leau_ (il libro
l'ho già comprato), _non d'apo 'idu a Bustianu_ (non l'ho visto a Sebastiano;
quest'ultimo uso, con il sostantivo posposto, oltre al sardo è riscontrabile
anche nello spagnolo d'Argentina, _no lo vi a Sebastián_ ; in altre lingue e
nello spagnolo di Spagna si preferisce l'anteposizione del sostantivo,
costruzione questa possibile anche in sardo: _a Bustianu non d'apo 'idu_ ,
_Sebastiano non l'ho visto_ , _a Sebastián no lo he visto_ , ecc.).

I pronomi tonici in sardo nella prima e seconda persona singolare hanno una
forma speciale se preceduti dalla preposizione **a** , caso singolare tra le
lingue romanze, e **cun** / **chin** (con), caratteristica che il sardo
condivide con lo spagnolo, il portoghese e il napoletano. Anche in queste
tabelle viene riportata per prima la forma logudorese e poi quella
campidanese. Le forme della terza persona singolare e delle tre persone del
plurale coincidono e non vengono per questo ripetute. Inoltre, tali forme sono
anche uguali a quelle dei corrispondenti pronomi soggetto, come succede anche
in spagnolo, catalano, portoghese, italiano e, con l'eccezione di _lui_ al
posto di _il_ , anche in francese.

_**(la variante chin è propria del nuorese)**_

La preposizione _**segundu**_ può essere apostrofata se seguita da vocale:
_segund'issu_ o _segundu issu_.

Il sardo fa un uso molto abbondante di particelle pronominali in numerosi
contesti: in alcuni casi questo uso è condiviso con il catalano, l'italiano e
il francese, in altri casi è proprio del sardo, non ritrovandosi in queste
lingue né, ovviamente, nello spagnolo o nel portoghese, visto che entrambe non
fanno uso di avverbi pronominali. Come succede specularmente in italiano,
francese e catalano, la particella **nde** (in campidanese **ndi** ) viene
usata con verbi che, pur non essendo in sé riflessivi bensì transitivi,
ammettono l'uso dei pronomi riflessivi in presenza di un complemento oggetto,
come nell'esempio _mi compro un paio di pantaloni_. Se l'oggetto non viene
menzionato esplicitamente ecco che vengono usati gli avverbi pronominali.
Tipici esempi di questo uso sono "prendere" e appunto "comprare", ma anche
"vedere", "guardare", "leggere", "mangiare", "bere" e tanti altri: **mi nde
pigo/mi nde leo** , _me ne prendo_ , _je m'en prend_ , _me n'agafo_. Abbiamo
quindi questa costruzione con tutti i pronomi riflessivi: _mi nde pigo/leo_ ,
_ti nde pigas/leas_ , _si nde pigat/leat_ , _nos nde pigamus/leamus_ , _bos
nde pigàis/leàis_ , _si nde pigant/leant_. Il verbo _pigare_ viene usato in
gran parte della Sardegna con il significato di "prendere", però in Logudoro
si preferisce _leare_ (in quanto nel settentrione dell'isola _pigare_
significa anche salire), verosimilmente dallo spagnolo _llevar_ , verbo che
viceversa in altre parti significa "comprare". Ecco che quindi _mi nde leo_
può essere "me ne prendo" o "me ne compro", _ti nde leas_ "te ne
prendi/compri", ecc. La combinazione pronome-avverbio pronominale va sempre
scritta separata (eccetto se segue il verbo, caso possibile solo con gerundio
e imperativo), anche nella prima e seconda persona plurale, nonostante in
queste persone nella maggior parte delle varianti centro-settentrionali la "s"
non si pronunci e risulti perciò "no'nde", "bo'nde". Nei dialetti centrali si
pronuncia, e si può anche scrivere, _nosi nde_ , _bosi nde_ , mentre in quelli
meridionali la differenza tra prima e seconda persona plurale può venire a
cadere, risultando di conseguenza entrambi uguali alla terza singolare e
plurale: _si nde_.

Anche l'uso degli avverbi pronominali con verbi intransitivi che denotano
separazione da un luogo e che ammettono i pronomi riflessivi, come andare,
partire, ecc., viene dal sardo condiviso con catalano, francese e italiano:
_mi nde ando_ , apostrofato in **mi nd'ando** ( _m'en vaig_ , j _e m'en vais_
, _me ne vado_ ), _ti nd'andas_ , _si nd'andat_ , _nos nd'andamus_ , _bos
nd'andàis_ , _si nd'andant._ In questo caso, oltre a _nde/ndi_ , in logudorese
possiamo avere anche **che** (di cui è diffusa anche la grafia **ke** ): **mi
k'ando** (mi ke ando), ti k'andas, ecc.

Altrettanto frequente in queste quattro lingue è l'uso di queste particelle
con verbi intransitivi che reggono il complemento di termine. Qui i pronomi
con cui vengono combinati gli avverbi pronominali sono quelli atoni indiretti,
in dativo, e in sardo alla terza persona singolare e plurale viene invertito
il loro ordine, perciò l'avverbio pronominale precede il pronome dativo: **nde
ddi jao/nde li jao** (gliene do). Le forme possibili sono: **mi nde jas** (me
ne dai), _ti nde jao_ , _nde ddi/nde li jao_ , _nos nde jas_ , _bos nde jao_ ,
_nde ddis/nde lis jao_.

Il sardo usa però gli avverbi pronominali anche in altre due situazioni dove
essi nelle maggiori lingue romanze non sono presenti:

In tutte queste combinazioni, sia con la particella _nde/ndi_ sia con quella
_che_ , gli avverbi pronominali appaiono sempre prima del nome, eccezion fatta
quando sono con il gerundio e l'imperativo, dove appaiono dopo. In
quest'ultimo caso, come per i pronomi indiretti e diretti, possiamo scrivere
la combinazione verbo-pronome dativo-avverbio pronominale in tre modi:
separati da un trattino, **jande-nde-ddi** (dandogliene), da un puntino,
oppure uniti, _jandendeddi_.

Altri avverbi pronominali usati in sardo sono quelli che sostituiscono
l'indicazione di un determinato luogo, come in italiano _ci_ per "qui" o "lì",
in francese _y_ e in catalano _hi_ con gli stessi usi. Nelle varianti
logudoresi e campidanesi classiche viene usata la stessa particella sia che il
luogo in questione sia distante, sia che sia vicino, rispettivamente **bi** e
**ci** , dove _bi_ può essere apostrofata, mentre _ci_ no: **b'ando/ci andu**
(ci vado), **b''enis** (bi benis) **/ci 'enis** (ci vieni). Nelle varianti
centrali o di mesania si usano però due forme, **ddue** per indicare un luogo
lontano da chi parla, **che** (o **ke** ) per indicarne uno vicino, ed
entrambe possono essere apostrofate: **ddu'ando** , **k''enis** (ke benis).
_Ddue_ non deve essere confusa con il pronome atono diretto _ddu_ (lo).

Nel parlato, quando _in_ o _cun_ si legano all'articolo indeterminativo _unu_
/ - _a_ , si aggiunge per eufonia una - _d_ epentetica. Così, ad esempio:

I verbi hanno tre coniugazioni ( **-are** , **-ere** / **-i(ri)** , **-ire** /
**-i(ri)** ).

La morfologia verbale differisce notevolmente da quella italiana e conserva
caratteristiche del tardo latino o delle lingue neolatine occidentali. I verbi
sardi nel **presente indicativo** hanno le seguenti peculiarità: la prima
persona singolare termina in **-o** nel logudorese (terminazione comune
nell'italiano, nello spagnolo e nel portoghese; entrambe queste ultime due
lingue hanno ciascuna quattro soli verbi con un'altra terminazione alla 1ª
persona sing.) e in **-u** nel campidanese; la seconda persona sing. termina
sempre in **-s** , come in spagnolo, catalano e portoghese, terminazione
derivata dal latino; la terza persona singolare e plurale ha le
caratteristiche terminazioni in **-t** , proprie del sardo tra le lingue
romanze e provenienti direttamente dal latino; la prima persona plurale ha nel
logudorese le terminazioni **-amus** , **-imus** , **-imus** , simili a quelle
dello spagnolo e del portoghese _-amos_ , _-emos_ , _-imos_ , che a loro volta
sono uguali a quelle del latino; per quanto riguarda la seconda persona
plurale, la variante logudorese ha nella seconda e terza declinazione la
terminazione **-ides** (latino _-itis_ ), mentre le varianti centrali e
meridionali hanno nelle tre declinazioni rispettivamente **-àis** , **-èis** ,
**-is** , terminazioni del tutto uguali a quelle spagnole _-áis_ , _-éis_ ,
_-ís_ e a quelle portoghesi, lingua in cui la 2a persona pl. è però ormai in
disuso.

L'interrogativa si forma generalmente in due modi:

Prendendo in considerazione i diversi tempi e modi, l' **indicativo passato
remoto** è quasi del tutto scomparso dall'uso comune (come nelle lingue
romanze settentrionali della Gallia e del Nord Italia) sostituito dal passato
prossimo, ma risulta attestato nei documenti medioevali e ancor'oggi nelle
forme colte e letterarie in alternanza con l'imperfetto; la sua evoluzione
storica nel tempo dal Medioevo alle forme colte attuali è stata
rispettivamente per la terza persona singolare e plurale: ipsu cant-
avit>-ait/-ayt>-isit/-esit>issu cant-esi/-eit; ipsos cant-
arunt/-erunt>-aynt>-isin/-esin>issos cant-esi/-ein. In campidanese è stato
completamente sostituito dal passato prossimo. Un uso ancora attuale del
passato remoto si ha però nei dialetti centrali di transizione o "Mesanía",
dove viene usato per il verbo èssere.

L' **indicativo futuro semplice** si forma mediante il verbo _àere_ / _ài(ri)_
(avere) al presente più la preposizione _a_ e l'infinito del verbo in
questione: es. _deo apo a nàrrere_ / _deu apu a na(rr)i(ri)_ (io dirò), _tui
as a na(rr)i(ri)_ (tu dirai) (cfr. tardo latino _habere ad_ \+ infinito), ecc.
Nella lingua parlata la prima persona _apo/apu_ può essere apostrofata: "ap'a
nàrrere".

Nei dialetti centro-settentrionali, il **condizionale presente** si forma
utilizzando una forma modificata del verbo _dèpere_ (dovere) più la
preposizione _a_ e l'infinito: ad es. _deo dia nàrrere_ (io direi), _tue dias
nàrrere_ (tu diresti), ecc. Nei dialetti di transizione e in quelli centro-
meridionali, anziché _dèpere_ si usa invece la forma dell'imperfetto del verbo
_ài(ri)_ (avere) più la preposizione _a_ e l'infinito: _deu emu o apia a
na(rr)i(ri)_, _tui apias o íast a na(rr)i(ri)_, ecc.

L' **imperativo negativo** si forma usando la negazione _no/non_ e il
congiuntivo: ad es. _no andis_ (non andare), _non compores_ (non comprare),
analogamente alle lingue romanze iberiche.

Il **gerundio** ha in sardo numerose funzioni e diverse sfumature non presenti
in italiano né in alcune altre lingue romanze; alcuni usi si rinvengono in
spagnolo, catalano o portoghese, altri in inglese, altri ancora sono propri
solo del sardo e si ritrovano anche nell'italiano regionale. Le sue funzioni
principali sono:[285]

La forma progressiva si forma con l'ausilare èssere più il gerundio: ad es.
_so'andande_ / _seu andendi_ (sto andando), _fipo faghende/fui faende/femu
faendi_ (stavo facendo), caratteristica comune alla lingua inglese, nonché al
sassarese e al gallurese.

Il sardo ha però in aggiunta un uso del tutto particolare di questa forma,
infatti la estende anche ad azioni che non sono state ancora cominciate, ma
che (si suppone che) verranno portate a termine in breve. Questo uso è del
tutto comune anche nell'italiano regionale della Sardegna, dove è molto
diffuso in tutti gli strati sociali della popolazione sarda. In questo caso
l'ausiliare che regge il gerundio, _èssere_ in sardo, _stare_ in italiano, può
anche essere omesso: _ma tando, andas a mi lu fàchere su cumandu o nono? (seo)
andande_ ( _ma allora, vai a farmi la commissione oppure no? (sto) andando_
[italiano regionale della Sardegna ] / ora vado [italiano standard]).
Nell'italiano regionale sardo è anche possibile usare _giai_ (già) con
funzione di futuro: _già sto andando/già vado_ , quale calco del sardo _giai
seo andande_ ; questo uso esiste anche in spagnolo e portoghese ( _ya voy/já
vou_ ). L'uso del gerundio riferito a un'azione futura trova corrispondenza
nell'inglese, ma non in altre lingue romanze né nel tedesco (ingl. _I'm going
now/I'm gonna go now_ ; spagn. _ya voy/ahora voy/voy a ir ahora (mismo)_ ;
port. _já vou/vou mesmo/vou ir agora_ ; cat. _ara vaig_ ; fran. _je vais
maintenant_ ; ted. _ich gehe jetzt_ ). Anche in sardo è possibile aggiungere
un avverbio che rafforzi l'idea dell'immediatezza dell'azione, come in spagn.
_mismo_ o in port. _mesmo_ (stesso), per esempio _etotu_ o _matessi_ ,
lasciandosi forse nell'uso comune preferire il primo giacché in sardo è
specificamente "stesso" come avverbio, mentre il secondo lo è anche come
aggettivo La frase risultante è difficilmente traducibile in italiano, quanto
meno alla lettera: _seo andande como etotu_ ("sto andando adesso stesso").

Il verbo **àere/ài(ri)** viene usato da solo unicamente nelle varianti centro-
settentrionali; nelle varianti centro-meridionali è usato esclusivamente come
ausiliare per formare i tempi composti, mentre con il significato
dell'italiano avere viene sempre sostituito dal verbo **tènnere** /
**tènni(ri)** , esattamente come accade in spagnolo, catalano, portoghese
(dove il verbo _haver_ è quasi del tutto scomparso) e napoletano. Per questo
motivo in questo schema vengono indicate unicamente le forme del presente e
dell'imperfetto dei dialetti centro-meridionali, che sono le sole dove nei
tempi composti appare il verbo **àere/ài(ri)**.

È presente una categoria particolare di verbi che in logudorese e nuorese
hanno l'infinito proprio della seconda coniugazione in _-ere_ , e che però
secondo la loro origine appartengono alla terza, di cui hanno conservato
alcune terminazioni nel presente indicativo. Appartiene a tale gruppo ad
esempio **bènnere** (venire), la cui coniugazione in presente è: benzo/bengio,
benis, benit, benimus/benius, benies/benìs, benint; oppure **apèrrere**
(aprire): aperjo/aperzo/apegio, aperis, aperit, aperimus/aperius,
aperies/aperìs, aperint. Vengono coniugati allo stesso modo **cumbènnere**
(convenire; 1a persona cumbenzo/cumbengio), **cobèrrere** /nuor. **copèrrere**
(coprire un oggetto, montare un animale a un altro, volg. fornicare;
coberjo/coberzo/crobegio), **fèrrere** (colpire; ferire; ferjo/ferzo/fegio),
**mòrrere** (morire; morjo/morzo/mogio), **iscobèrrere/iscrobèrrere** /nuor.
**iscopèrrere** (scroprire; iscoberjo/iscoberzo/iscrobegio).

Numerosi verbi hanno una coniugazione generalmente regolare, mantenendo però
irregolare la prima persona sing. del presente: **bàlere** (valere;
bazo/bagio), **chèrrere** (volere; cherjo/cherzo/chegio), **dòlere** (fare
male, dolere; dozo/dogio), **pàrrere** (sembrare, parere; parjo/parzo/pagio),
**cumpàrrere** (comparire; cumparjo/cumparzo/cumpagio), **pòdere** (potere;
potho/potzo), **pònnere** (mettere; ponzo/pongio), **tènnere** (avere;
tenzo/tengio), **mantènnere** (mantenere; mantenzo/mantengio).[286]

Tra i numeri sardi troviamo due forme, **maschile** e **femminile** , per
tutti i numeri che terminano con il numero uno, escludendo l'undici, il
centoundici e così via, per il numero due e per tutte le centinaia escludendo
i numeri cento, millecento, ecc. Questa caratteristica è presente tale quale
sia nello spagnolo sia nel portoghese. Abbiamo quindi in sardo ad esempio (gli
esempi sono nel sardo centrale o di mesania) **unu pipiu** / **una pipia** (un
bambino/una bambina), **duos pitzinnos** / **duas pitzinnas** (due bambini,
ragazzini/due bambine, ragazzine), **bintunu cuaddos** (ventuno cavalli) /
**bintuna crabas** (ventuno capre), **barantunu libros** (quarantuno libri) /
**barantuna cadiras** (quanrantuno sedie), **chent'e unu rios** (centouno
fiumi), **chent'e una biddas** (centouno paesi), **dughentos òmines**
(duecento uomini) / **dughentas domos** (duecento case).

In sardo abbiamo, come in italiano, due diverse forme per mille, **milli** , e
duemila, **duamiza/duamìgia/duamilla**.

I numeri duecento, trecento e, unicamente in campidanese, seicento hanno una
forma propria, **dughentos** e **treghentos** in logudorese, **duxentus** ,
**trexentus** e **sexentus** in campidanese, dove il due, il tre e il numero
cento sono modificati; questo fenomeno è presente anche in portoghese (
_duzentos_ , _trezentos_ ); le altre centinaia invece vengono scritte senza
modificare né il numero di base né **chentu/centu** , perciò **bator(o)
chentos/cuatrucentus** , **otochentos/otucentus** , ecc. Il fonema "ch" di
_chentos_ in logudorese viene comunque sempre pronunciato **g** , ad eccezione
del numero **seschentos** , e la "c" del campidanese _centus_ sempre come
**x** ( **j** francese di _journal_ ). In nuorese "ch" viene invece
pronunciato sempre **k** , perciò tutti i numeri sono scritti con "ch" in
questa variante.

I numeri 101, 102, così come 1001, 1002, ecc., vanno scritti separatamente
**chentu e unu** , **chentu e duos** , **milli e unu** , **milli e duos** ,
ecc. Anche in questo caso, questa caratteristica è condivisa con il
portoghese. **Chentu** viene normalmente apostrofato, chent'e unu, chent'e
duos, più raramente anche **milli** , mill'e unu, mill'e duos, ecc.

I numeri che terminano con uno, ad eccezione di undici, centoundici, ecc.,
vanno sempre apostrofati, sia nella loro forma maschile sia in quella
femminile, se la parola seguente inizia per **vocale** o per **h** :
**bintun'òmines** (ventuno uomini), **bintun'amigas** (ventuno amiche), ecc.

Ghennarzu/Ghennargiu

Setembre ("setembra")

Octubre ("utobra")

Novembre ("nuvembra")

Desembre ("desémbra")

**biancu** /ant. **arbu** [bianco], **nieddu** [nero], **ruju/arrùbiu**
[rosso], **grogu** [giallo], **biaitu/asulu** [blu], **birde/birdi/bildi**
[verde], **aranzu/colori de aranju** [arancione], **biola** [Viola],
**castanzu/castàngiu/baju** [marrone].

Nel presente paragrafo si elenca, senza alcuna pretesa di esaustività in
merito, parte di quella mèsse lessicale facente parte sia del substrato, che
dei vari superstrati. Nei nomi con due o più varianti viene prima riportato il
logudorese, quindi il campidanese. Varie ricerche hanno messo in luce il fatto
che la competenza dei parlanti adulti del sardo non ammette un numero di
prestiti, provenienti dalle varie lingue dominanti nei secoli, superiore al
15,5% del lessico posseduto[290].

GAL → Gallura ant. Gallula, Garteddì (Galtellì), Galilenses, Galile

KAL/KAR- → Karalis → ant. Calaris (Cagliari), Carale, Calallai

muvara/muvrone ( _muflone_ ), toneri ( _tacco_ , _torrione_ ), garroppu (
_canyon_ ), chessa ( _lentischio_ )

Le voci di cui non viene indicata l'etimologia sono voci di origine latina di
cui lo spagnolo ha modificato il significato originario che avevano in latino
e il sardo ha preso il loro significato spagnolo; per le voci che lo spagnolo
ha preso da altre lingue viene indicata la loro etimologia come riportata
dalla Real Academia Española.

Dalla lingua sarda derivano tanto i nomi storici di persona ( _nomen_ /
_nomini_ - _e_ / _numene_ / _lumene_ o _lomini_ ) e i soprannomi ( _nominzu_ /
_nomingiu_ o _paralumene_ / _paranomen_ / _paranomine_ - _i_ ), che i sardi
avrebbero conferito l'un l'altro fino all'epoca contemporanea, quanto buona
parte dei cognomi ( _sambenadu_ / _sangunau_ ) tuttora diffusi nell'isola.

Altri progetti

