«" _Per fortuna la scuola, il lavoro e il progresso hanno un po' aperto gli
occhi alle donne. In molti paesi le donne hanno ottenuto gli stessi diritti
degli uomini; molte persone, soprattutto donne, ma anche uomini, adesso
capiscono quanto questa suddivisione fosse sbagliata e le donne moderne
vogliono avere il diritto all'indipendenza totale!_ ".»

La **storia del femminismo** è la narrazione cronologica degli eventi
riconducibili a quei movimenti e a quelle ideologie rivolti all'uguaglianza di
genere, alla condizione femminile e ai diritti delle donne. Mentre le
femministe in tutto il mondo si sono differenziate in cause, obiettivi e
intenzioni a seconda del tempo, della cultura e del paese di riferimento, la
maggior parte degli storici del femminismo occidentale affermano che la
totalità dei movimenti che operano per far ottenere pari diritti per le donne
vanno considerati come movimenti femministi, anche quando non applicano il
termine a se stessi[2][3][4][5][6].

Altri storici limitano il termine al movimento femminista moderno, alla sua
progenie e ai suoi seguaci e utilizzano invece l'etichetta di protofemminismo
per descrivere i movimenti precedenti[7].

La storia femminista moderna occidentale viene suddivisa in tre periodi (o
"ondate") temporali ben precisi, ognuno con obiettivi leggermente diversi,
fondati sul progresso femminile verificatosi precedentemente[8][9].

La prima ondata femminista del XIX e della prima metà del XX secolo si
concentra eminentemente sul ribaltamento delle disuguaglianze legali, in
particolare sul suffragio femminile; le rivendicazioni principali riguardano,
oltre al diritto di voto, il diritto al lavoro in condizioni sostenibili e
l'istruzione femminile per donne e bambine.

La seconda ondata femminista (1960-1980) ha ampliato il dibattito per
includervi anche le disuguaglianze culturali, la disparità ancora esistenti
nelle norme legali e il ruolo di genere delle donne all'interno della società.
La terza ondata femminista (anni 1990-2000) si viene a riferire a diversi
ceppi di attività femminista; viene inteso come una continuazione della
"seconda ondata" e una risposta alla percezione dei suoi fallimenti[10].

Anche se il costrutto delle "ondate" è stato usato comunemente per descrivere
la **storia del femminismo** , il concetto è stato sottoposto a critiche per
il suo ignorare e cancellare la storia intercorrente tra le diverse "ondate",
scegliendo invece di concentrarsi esclusivamente solo su alcune figure famose
e sugli eventi maggiormente popolari[11].

«Il termine femminismo in quanto "dottrina che ha per oggetto l'estensione dei
diritti e del ruolo delle donne nella società" sembra lo avesse già utilizzato
Pierre Leroux; "femminista" invece fa la sua comparsa dapprima come aggettivo
peggiorativo (equivalente a una turba mentale, a una malattia)[12].»

L'invenzione della parola "femminismo" viene spesso attribuita al filosofo
francese Charles Fourier (1772-1837) il quale ispirò la fondazione delle prime
comunità del socialismo utopico; tuttavia, anche se attraverso i suoi scritti
egli si dimostra un sostenitore della libertà e dell'egualitarismo delle
donne, il termine non compare mai all'interno della sua produzione
creativa[13].

La parola venne creata solo intorno al 1870 dalla comunità medica per
descrivere quei maschi il cui sviluppo della virilità risultava essere
arretrato[14], ossia coloro i quali risultassero in una condizione di
effeminatezza; Alexandre Dumas l'utilizzò per la prima volta nel suo libro
intitolato _L'Homme-femme_ nel 1872: " _Le femministe, passami
questoneologismo, dichiarano che tutto il male viene dal non riconoscere che
la donna è alla pari dell'uomo e che pertanto gli dovrebbe essere data la
stessa formazione e gli stessi diritti degli uomini_"[15].

Un po' più tardi, negli scritti di Hubertine Auclert nel 1882, si definisce il
femminismo in un più ampio senso positivo in quanto esso rappresenta la lotta
per migliorare la condizione femminile[16][17]. Il termine venne
definitivamente reso popolare dalla stampa in occasione di un congresso
"femminista" svoltosi a Parigi nel maggio 1892 per opera di Eugénie Potonié-
Pierre[18].

Comparve successivamente nei Paesi Bassi in una lettera aperta di Mina
Kruseman rivolta proprio a Dumas figlio[19], in Gran Bretagna nel 1894[20] e
negli Stati Uniti d'America nel 1904[14][21].

Infine in un'opera in due volumi dal titolo _Le Féminisme français_
(1902)[22][23] Charles Turgeon distingue ben tre tipi di femminismo: quello
rivoluzionario facente capo alla sinistra politica e all'anarco-femminismo,
quello di marca cattolica e infine quello indipendente entro cui viene
compreso anche il femminismo che si può ricondurre al protestantesimo[24].

Entro il 1910 negli Stati Uniti il termine comprende due idee dominanti,
l'emancipazione delle donne sia come esseri umani sia come esseri
sessuati[25].

Persone ed attivisti che discutono o promuovono l'uguaglianza femminile prima
dell'esistenza del movimento femminista sono talvolta etichettati come
esponenti "protofemministe"[26]; alcuni studiosi, tuttavia, criticano l'uso di
questo termine[27][28]. Alcuni sostengono che esso diminuisca l'importanza dei
contributi precedenti[29], mentre d'altronde altri sostengono invece che il
femminismo non possiede una sua storia unica e lineare come viene invece reso
implicito da termini quali "protofemminismo" o postfemminismo[30].

All'incirca 24 secoli fa[31] uno dei massimi esponenti della filosofia greca,
Platone, secondo l'ipotesi espressa dall'autrice Elaine Hoffman Baruch, " _[ha
sostenuto] la totale parità politica e sessuale delle donne, sostenendo che
esse fossero membri della sua classe più alta, [cioè di] ... coloro che
governano e combattono_ "[32].

«le donne non fanno un torto a nessuno male quando si rifiutano di obbedire
alle regole di vita in cui vengono introdotte al mondo, soprattutto perché si
tratta di regole create da uomini senza il loro consenso.»

La scrittrice francese Christine de Pizan (1364-1430 circa), autrice
dell'opera _La città delle signore_ (La Cité des dames, 1405) e dell' _Epître
au Dieu d'Amour_ (Epistola al Dio dell'Amore) viene citata da Simone de
Beauvoir per essere stata la prima donna a denunciare la misoginia e a
scrivere sulle relazioni tra i sessi[34].

Altri precoci scrittori femministi includono l'esperto di alchimia e
astrologia tedesco Agrippa von Nettesheim (1486-1535) e Moderata Fonte
(1555-1592) (autrice di _Le Mérite des femmes_ , pubblicato nel 1600), che
lavorarono durante il XVI secolo[35];

Tutti questi autori chiesero soprattutto per le donne lo stesso diritto
all'istruzione, ma i progressi in questo settore furono lenti e limitati dal
momento che all'epoca si insegnava loro soltanto il _Catechismo_ e nella
migliore delle ipotesi la lettura piuttosto che la scrittura[42].

L'inglese Mary Astell (1666-1731) fu una di quelle donne che, seppur inserite
nel sistema sociale della storia moderna, si eressero contro la "dominazione
maschile" rappresentata dal patriarcato. Opponendosi a John Locke il quale
sostenne un sistema politico basato sulle libertà individuali, ma escludendovi
le donne (pur schierandosi contro i maltrattamenti subiti dalle donne), Astell
riuscì a dimostrare che l'affermazione dell'inferiorità femminile è
filosoficamente insostenibile[43].

Tuttavia, nella filosofia di Locke, la sottomissione delle donne agli uomini è
basata sui testi biblici e in particolare sulla _Prima lettera ai Corinzi_
dell'apostolo Paolo di Tarso, che venne analizzata in _Paraphrase and Notes on
the first Epistle of St Paul to the Corinthians_ nel 1706. Astell, che fu
anche una teologa, confutò questa tesi sempre facendo riferimento al testo
biblico e alla dottrina cristiana sulla morale e non alla filosofia.

La _Bibbia_ , concluse la studiosa, è una guida per l'individuo ma non
dovrebbe essere invocata per risolvere i dibattiti filosofici[44]: questa
posizione radicale dev'essere inserita nel contesto della Gloriosa rivoluzione
(1688-89) britannica e al modo di pensare dopo la Riforma protestante.
Filosoficamente, Astell prescrisse qui un'etica e una forma di materialismo:
due modi di pensare che si apriranno il campo della riflessione sul tema del
ruolo politico e quindi anche sociale delle donne[45].

L'epoca dell'Illuminismo fu caratterizzata da un ragionamento intellettuale
secolare e da una fioritura della scrittura filosofica, oltre che da una messa
in discussione dell'ordine costituito.

Nonostante alcuni scritti femministi il XVIII secolo differisce di poco dai
precedenti per quanto riguarda la condizione femminile, le donne vengono
generalmente considerate ancora come naturalmente inferiori agli uomini; poche
cominciarono ad uscire da questo ruolo di genere precostituito e a dedicarsi
alla rivolta e alla richiesta di uguaglianza completa[46].

Anche se la maggioranza dei filosofi di questo periodo misero in atto una
critica spietata contro i pregiudizi religiosi, raramente riuscirono ad
immaginare una possibile evoluzione della situazione sociale delle donne.
Questo si può facilmente constatare sia nell'articolo dedicato alla _Donna_
dell' _Encyclopédie_ che nel _Dizionario filosofico_ di Voltaire o nei testi
di Jean-Jacques Rousseau. In effetti nel suo _Emilio o dell'educazione_ (1862)
il filosofo ginevrino " _vagamente sembra sostenere che i sessi sono uguali e
che i loro compiti sono gli stessi, ma tutto ciò si perde in declamazioni
vane_ "[46].

Tuttavia alcuni filosofi di quel tempo si spesero nella difesa dei diritti
naturali e civili delle donne, tra cui Jeremy Bentham (con _An Introduction to
the Principles of Morals and Legislation_ 1781, ma pubblicato nel 1789), il
marchese Nicolas de Condorcet (con _De l'admission des femmes au droit de
cité_ , 1790) e, forse, soprattutto, grazie a Mary Wollstonecraft (con la sua
_Rivendicazione dei diritti della donna_ , 1792)[47].

Altre importanti scrittrici del tempo che espressero idee femministe
comprendono Abigail Adams (1744-1818, la moglie del 2º presidente degli Stati
Uniti d'America John Adams), Catharine Macaulay (1731-1791)[48] , e la
poetessa svedese Hedvig Charlotta Nordenflycht (1718-1763).

Il pensatore inglese dell'utilitarismo e del liberalismo classico Jeremy
Bentham (1747 o 48-1832) affermò che fu la visione della collocazione delle
donne in una posizione legalmente inferiore che gli fece scegliere la carriera
del riformismo sociale all'età di 11 anni.

Bentham parlò assai presto molto chiaramente a favore di una completa
uguaglianza tra i sessi, incluso il diritto di voto e di partecipazione al
governo nazionale. Si oppose inoltre agli standard sessuali asimmetrici
esistenti tra uomini e donne[49].

Nella sua _Introduzione ai principi morali e della legislazione_ Bentham
condannò fortemente la pratica comune di molti paesi a negare i diritti delle
donne a causa dell'asserzione che le loro menti avessero un'innata capacità
inferiore[50]; Bentham diede molti esempi storici di donne potenti e
rispettate.

Forse la scrittrice femminista maggiormente citata del tempo fu Mary
Wollstonecraft (1759-1797, la madre di Mary Shelley), spesso caratterizzata
per essere stata la prima autentica filosofa femminista.

La sua _Rivendicazione dei diritti della donna_ è una delle prime opere che si
possono definire inequivocabilmente femministe, anche se per gli standard
moderni il confronto tra donne e nobiltà, l'élite della società civile (le
donne viste come coccolate, fragili e intellettualmente in pericolo costante
di caduta morale), può in un primo momento sembrare un argomento assai datato.

Wollstonecraft identificò nella mancata educazione e in particolare
dell'istruzione femminile come la produttrice primaria delle loro limitate
aspettative, tutte basate su di un'immagine di sé legata a doppio filo dalle
prospettive più tipicamente maschili[51]. Nonostante le sue percepite
inconsistenze (la critica Miriam Brody riferisce di "due Wollstonecraft"[52]),
riflettente problemi che non avevano risposte facili, questo testo rimane una
pietra miliare del pensiero femminista[2].

Wollstonecraft credette che entrambi i generi avessero contribuito
all'instaurarsi della disuguaglianza. Considerò il considerevole potere che le
donne potevano esercitare sugli uomini come una cosa quasi scontata e stabilì
che per entrambi sarebbe stata richiesta un'istruzione adeguata per garantire
i necessari cambiamenti negli atteggiamenti sociali. Data la sua umile origine
e la scarsa educazione i risultati personali ottenuti rivelano una grande
determinazione.

Wollstonecraft si attirò la derisione di Samuel Johnson, che descrisse lei e
tutte quelle della sua stessa razza come delle "Amazzoni della penna". Sulla
base del suo rapporto con la diarista e salottiera Hester Lynch Piozzi[53]
Johnson ebbe a lamentarsi dell'invasione delle donne di un territorio maschile
di scrittura e non della loro intelligenza o istruzione. Per molti
commentatori Wollstonecraft rappresenta la prima codificazione del femminismo
egualitario, ovvero di un rifiuto ad un ruolo di genere femminile
predeterminato all'interno della società[54][55].

La rivoluzione francese fu un periodo in cui i diritti delle donne divennero
oggetto di molte discussioni. Alla convocazione degli Stati generali le donne
nobili e le religiose poterono essere rappresentati solo attraverso l'ordine
di appartenenza. Per quanto riguarda le donne del popolo, da quanto si può
dedurre dalla lettura dei _Cahiers de doléances_ (registri di lamentele),
chiesero il miglioramento della propria condizione e reclamarono il diritto di
avere un'adeguata istruzione[56]. Una di loro scrisse: " _Abbiamo chiesto di
essere informate, di avere posti di lavoro, non per usurpare l'autorità degli
uomini, ma per essere maggiormente stimate_ "[57].

Nicolas de Condorcet (1743-1794) fu un matematico e un politico liberale
classico; favorevole alla repubblica e ammiratore di Voltaire, condusse
principalmente la campagna anticlericale avviata dalla rivoluzione francese.
Egli fu anche uno strenuo difensore dei diritti umani, tra cui l'uguaglianza
delle donne e l'abolizione della schiavitù, cose assai insolite per il 1780
europeo.

Già nel 1787 affermò nelle sue _Lettres d’un bourgeois de New Haven à un
citoyen de Virginie_[58] il diritto all'uguaglianza tra donne uomini; inoltre
sostenne il suffragio femminile dall'interno del nuovo governo rivoluzionario
nel 1790 e con un articolo fatto pubblicare nel _Journal de la Société de
1789_.[59][60][61] initolato _Sur l'admission des femmes au droit de cité_
fatto pubblicare il 3 luglio 1790[62].

Dopo il ripetuto, ma fallito, appello rivolto da Condorcet all'Assemblea
nazionale costituente nel 1789 e nel 1790 Olympe de Gouges (1748-1793),
pioniera del femminismo in Francia \- in collaborazione con la "Società degli
Amici della Verità" - stilò e pubblicò la _Dichiarazione dei diritti della
donna e della cittadina_ nel 1791. Questo rappresentò un motivo ulteriore per
il governo rivoluzionario francese di riconoscere i diritti naturali e
politici delle donne[63].

De Gouges scrisse la sua _Dichiarazione_ con la stessa prosa ed enfasi
utilizzate per la _Dichiarazione dei diritti dell'uomo e del cittadino_
(1789), quasi simulando l'insuccesso degli uomini ad includere più della metà
della popolazione francese entro i confini dell'uguaglianza sociale. La sua
perorazione si concluse con la richiesta rivolta a Maria Antonietta, allora
ancora regina del regno di Francia, di difendere lo "sfortunato sesso".

Una delle frasi più celebri del libro rimarrà questa: " _La donna ha il
diritto di salire sul patibolo; dovrebbe anche avere il diritto di montare
sulla tribuna_ "[64]. Questo desiderio di possedere gli stessi diritti
politici degli uomini, tuttavia, non fu rappresentativo delle aspettative
delle donne le quali ancora nella stragrande maggioranza dei casi accettavano
ancora la disuguaglianza di fatto esistente tra i sessi[65].

De Gouges non si interessò soltanto dell'uguaglianza civile, ma prevedeva
anche la creazione di istituti di maternità per le donne in cui poter
partorire in condizioni migliori, immaginò un sistema di salute materna e
infantile e sostenne l'abolizione del matrimonio religioso a favore di un
contratto di unione civile o "matrimonio civile". Attraverso i suoi scritti,
supportò la rivoluzione francese, ma la sua appartenenza ai Girondini le valse
la ghigliottina nel 1793[66].

Anche se la _Dichiarazione_ non raggiunse nell'immediato gli obiettivi che si
era prefissata, pose un precedente nel modo in cui le femministe avrebbero
satirizzato i propri governi per i loro fallimenti nel campo dell'uguaglianza
civile e che possono essere intravisti in documenti successivi come la
_Rivendicazione dei diritti della donna_ (1792) e la _Dichiarazione dei
sentimenti_ (1848)[67].

Diverse leggi promulgate in epoca rivoluzionaria portarono ad un cambiamento
dello status delle donne; la _Costituzione francese del 1791_ all'articolo 7
della parte I il matrimonio venne riconosciuto essere un contratto civile
attraverso cui i contraenti effettivamente si assumevano pari condizioni di
doveri e diritti. L'uguaglianza nel diritto all'eredità (Decreto dell'8 aprile
1791) e il diritto al divorzio (leggi del 1792) furono precoci e quasi
inaspettate vittorie per i fautori dei diritti delle donne. Tuttavia le
disposizioni che promuovevano la parità civile delle donne vennero
successivamente fatte annullate dal Codice napoleonico del 1804 e il divorzio
ridivenne illegale nel 1816 sotto la Restaurazione francese[68].

La politica imperiale fu la continuazione di quella eseguita nel 1793 dalla
Convenzione nazionale che vietò i Club femminili, gruppi associati di donne
che si trovavano quasi sempre in prima linea durante le manifestazioni
pubbliche[69], rifiutandosi di concedere i diritti politici alle donne in nome
di una concezione che le voleva ancora "intrinsecamente inferiori"[70].

Nonostante le molte difficoltà e una dura critica, a volte virulenta, nei
confronti di quelle donne che ebbero per prime il coraggio di abbandonare il
proprio ruolo di genere "naturale" o di lasciare il posto che era loro imposto
dalla religione in nome di Dio[71], un poco alla volta esse cominciarono a far
sentire la loro voce. Diversi testi che possono ben essere considerati di
protofemminismo vennero pubblicati, come quelli di Catharine Macaulay
(1731-1791) che sostennero che la debolezza apparente delle donne era dovuta
principalmente alla mancanza di un'adeguata istruzione[72].

Così, a poco a poco, l'istruzione nel continente europeo e negli Stati Uniti
d'America crebbe, soprattutto nelle classi superiori e nel ceto medio della
società. Nel corso del XIX secolo nell'impero tedesco Helene Lange (1848-1930)
e Bertha Pappenheim (1859-1936) chiederanno una migliore istruzione per le
donne e il loro libero accesso nel campo dell'occupazione professionale[73].

Negli Stati Uniti le donne furono subito in prima linea nella lotta contro la
schiavitù negli Stati Uniti d'America e, inoltre, mostrarono che non erano in
grado solo di scrivere romanzi o articoli di giornale, ma che potevano anche
partecipare alle lotte politiche. Tuttavia il predominio maschile si dimostrò
tale che nessuna di loro poté pretendere sul serio di reclamare l'uguaglianza
sociale, politica e civile[74].

Emancipazione \- parola guida del XIX secolo - significa " _per un gruppo o un
individuo, liberarsi da qualsiasi forma dischiavitù: progresso fondamentale
per gli afroamericani e i servi della gleba, rivendicazione appassionata per
il proletariato, ma paradigma assai più controverso per la donna_". La
cosiddetta "ragazza emancipata" non gode generalmente di buona reputazione e
diventerà presto un aggettivo peggiorativo atto a sottintendere una "
_possibile leggerezza di costumi in aperto contrasto con levirtù \- castità,
fedeltà, maternità - su cui si basa la rappresentazione tradizionale della
femminilità_"[75].

Alle donne è sempre toccato il privato e il focolare di cui detengono
l'amministrazione, ma pur sempre sotto il diretto controllo maschile: il padre
prima e il marito poi, grazie al matrimonio legalmente "indissolubile"
mantengono il pieno dominio sulla famiglia, cellula-base della società[76]. La
"famiglia" nucleare fondata sul matrimonio eterosessuale, sul patriarcato "
_di cui è unico capo, responsabile e rappresentante il maschio-padrone_ ".

Solo l'adulterio della sposa viene punito con estrema severità; il marito ha
sulla moglie "diritto d'uso" (il "dovere" coniugale), di vigilanza (obbligo di
domicilio e controllo della corrispondenza) ed eventualmente di punizione
corporale; la donna sposata è un'eterna minorenne che non può lavorare senza
la previa autorizzazione del marito e che non ha diritto a percepire alcun
salario: tutti i suoi eventuali guadagni appartengono all'uomo[77].

La donna _non_ è un individuo, il suo solo universo è quello della
riproduzione genetica e materiale. La scienza medica dichiara la femminilità
unicamente carne e corpo: scheletro fragile, statura modesta, anche strette,
utero causa d'isteria, sola colpevole della sterilità, cervello più piccolo
dell'uomo, un sistema nervoso costantemente a fior di pelle. Alcuni medici di
fine XIX secolo proporranno l'asportazione obbligatoria del clitoride[78].

Essendo del tutto irresponsabile non è neppure condannabile penalmente; un
celebre esperto di ostetricia del tempo, il dottor Pinard, affermerà: " _non
dovrebbe avere maimestruazioni. Dovrebbe invero sempre essere incinta o stare
allattando_"[79].

Nel XIX secolo il fenomeno della prostituzione assunse proporzioni enormi e
mai viste prima, fino a diventare un autentico problema d'igiene pubblica (in
particolare per quanto riguarda la sifilide); la sua regolamentazione venne
definita un "male necessario". Il bordello da una parte con la schedatura, la
persecuzione delle clandestine incarcerate in manicomio dall'altra[80]

«Il diritto al divorzio è oggetto di conflitti politici soprattutto nei paesi
a maggioranza cattolica: la rivoluzione francese l'aveva riconosciuto, il
codice civile anche. Con la Restaurazione fu soppresso. Il matrimonio
indissolubile minaccia l'emancipazione delle donne, che rappresentano ovunque
la maggioranza dei richiedenti il divorzio legale o la separazione[81].»

Sotto l'influenza del Codice Napoleonico (1804) molte legislazioni europee,
all'inizio del XIX secolo, limitarono ancor più i diritti delle donne negli
stati europei e in parte del loro codice di diritto nazionale; quello che
prima era una realtà abituale, vale a dire la sottomissione naturale della
moglie al marito, divenne un atto legalizzato. Questa politica dei reazionari,
dopo i timidi progressi compiuti durante la rivoluzione francese, spiega il
ripiegamento femminista[82].

Tuttavia, dai primi anni del XIX secolo, alcuni uomini e donne cominciarono a
parlare in pubblico sul tema dei pari diritti, anche se non è ben chiaro quale
influenza abbiano avuto sulla coscienza civile. In questi tentativi d'impegno
attivo, due forme di femminismo emergeranno e si opporranno: il primo è un
movimento egualitario che rivendicò un miglioramento delle condizioni della
donne in nome dell'identità umana; il secondo invece sottolineò l'opposizione
intrinseca tra uomini e donne e pretese il rispetto dell'unicità delle
caratteristiche femminili[83].

I sostenitori di questa corrente sottolineano l'identità dell'uomo e della
donna in quanto esseri umani. Da questa identità risulta quindi che la
discriminazione nei confronti delle donne sono una violazione dei diritti
umani e di come l'uguaglianza di genere deve essere la norma. L'uguaglianza
civile e politica è la battaglia principale per coloro che adottano questa
posizione.

Tra di loro vi fu anche il filosofo britannico John Stuart Mill, che nel 1869
pubblicò il suo libro _Sulla sottomissione delle donne_ (The Subjection of
Women). Questo libro ebbe un grande impatto e venne tradotto in diverse
lingue, il che rese di attualità il movimento egualitario a cui faceva
riferimento[84].

In contrasto con il movimento egualitario, il movimento dualista, di cui fu -
tra gli altri - uno dei rappresentanti di massimo rilievo Ernest Legouvé
(1807-1903), autore di una _Histoire morale des femmes_ (Storia morale delle
donne) nel 1849, promosse una visione della società in cui il genere ha un suo
ruolo di peso. La donna venne vista soprattutto come madre ed è proprio questa
importanza data alla funzione materna che lo portò a reclamare di considerare
maggiormente il ruolo svolto dalle donne e di fargli permettere di ricevere
un'educazione migliore[84].

Le femministe del XIX secolo reagirono alle iniquità culturali, tra cui la
perniciosa e diffusa accettazione dell'immagine da Età vittoriana (1873-1901)
del ruolo "corretto" da mantenere in ogni occasione e della "sfera di
appartenenza" femminile[85].

L'ideale vittoriano creò una dicotomia di "sfere nettamente separate" per
uomini e donne; ben chiaramente definito nella teoria, anche se non sempre
nella realtà dei fatti. All'interno di questa ideologia gli uomini dovevano
occupare la sfera pubblica (lo spazio del lavoro salariato e della politica) e
le donne la sfera privata (lo spazio riservato alla casa e ai bambini).

Questo ideale femminile, chiamato anche "il culto della domesticità", fu ben
rappresentato dai manuali di comportamento vittoriani come il _Mrs Beeton's
Book of Household Management_ (Libro di gestione domestica della signora
Beeton) di Isabella Beeton (1836-1865) e dai libri dell'esponente del
Quaccherismo Sarah Stickney Ellis[86] (1799-1872) di genere letterario
"Conduct book" (Libri sulla buona condotta). _The Angel in the House_
(L'Angelo della casa, 1854) e _El ångel del hogar_ , bestseller scritto a due
mani dal poeta inglese Coventry Patmore e dalla scrittrice spagnola María del
Pilar Sinués sono venuti a simboleggiare l'ideale femminile di stampo
vittoriano[87].

La regina Vittoria del Regno Unito (1819-1901) disprezzò il concetto stesso di
femminismo, che descrisse in alcune delle sue lettere private come "la follia
pazza e malvagia dei diritti della donna"[88][89]. Le femministe del XIX
secolo dovettero reagire quindi non solo contro l'ingiustizia di cui esse
stesse erano testimoni, ma anche contro questo clima, sempre più soffocante,
imposto dalla società civile[90].

«Per le donne accedere alla scrittura fu difficile, ancor più alla scrittura
della storia, genere letterario tradizionalmente maschile. Solo nel periodo
interbellico le intellettuali - bizzarra novità dell'epoca - si dedicarono di
preferenza alla filosofia (Simone Weil, Simone de Beauvoir, Hannah Arendt),
alla psicoanalisi o alle scienze sociali. Il loro discorso sulle donne come
genere riusciranno a portarlo avanti soprattutto attraverso il romanzo[91].»

Una delle forme narrative che difese e rappresentò maggiormente la condizione
delle donne nelle loro situazioni quotidiane fu il romanzo, in particolare
quello inglese. Senza tornare ad Aphra Behn (1640-1689), considerata come
esser stata la prima scrittrice professionista, attraverso i romanzi di Jane
Austen (1775-1817) viene affrontato il tema della vita limitata delle donne
all'inizio del XIX secolo[92].

Le sorelle Brontë, soprattutto Charlotte Brontë (1816-1855), Anne Brontë
(1820-1849), Elizabeth Gaskell (1810-1865) e George Eliot (1819-1880)
descrissero la miseria e la frustrazione delle donne[93]. Nel suo romanzo
autobiografico intitolato _Ruth Hall. A Domestic Tale of the Present Time_
(1854)[94], la giornalista statunitense Fanny Fern (1811-1872) descrisse la
propria lotta condotta per sostenere i suoi figli nella sua qualità di
editorialista di quotidiani dopo l'avvenuta morte prematura del marito[95].

Louisa May Alcott (1832-1888) scrisse un romanzo fortemente femminista[96],
_Un lungo fatale inseguimento d'amore_ (1866, ma rimasto inedito fino al 1995
perché considerato troppo audace) che narra i tentativi compiuti da una
giovane donna di fuggire dal marito colpevole di bigamia per poter diventare
indipendente[97].

Anche alcuni uomini di lettere riconobbero e testimoniarono le ingiustizie
commesse contro le donne. I romanzi di George Meredith (1828-1909), George
Gissing (1857-1903)[98] e Thomas Hardy (1840-1928)[99] e le opere
drammaturgiche di Henrik Ibsen (1828-1906)[100] non mancarono di descrivere la
condizione contemporanea delle donne; un critico più tardi chiamò i drammi di
Ibsen "propaganda femminista"[30].

_Diana of the Crossways_ (1885) di Meredith è un resoconto della vita della
riformatrice sociale Caroline Norton[101] (1808-1877), il cui divorzio da un
marito violento e affetto da alcolismo illustra bene la dipendenza giuridica
della donna inglese in quell'epoca[102].

Nel 1825 William Thompson pubblica il suo _Appeal of One Half of the Human
Race, Women, Against the Pretensions of the Other, Men_ (Appello di una metà
del genere umano, le donne, contro le pretese degli altri, gli uomini),
accreditando l'irlandese Anna Wheeler (1785-1848) come coautrice, la quale
fece militanza attiva a favore del suffragio femminile[103]. Durante il suo
soggiorno in terra francese Thomson scopri le idee del socialismo utopistico
di Henri de Saint-Simon (1760-1825), ideatore del sansimonismo.

Negli anni tra il 1820 e il 1840 il femminismo si adattò alle esigenze dei
socialisti utopisti come Saint-Simon; infatti questi, nella loro critica della
società borghese, vi mantennero un posto speciale e duraturo, soprattutto per
la loro presentazione delle donne nel contesto del matrimonio, che poi divenne
oggetto di critiche significative. Qui tuttavia l'uguaglianza richiesta è
associata con un discorso che evidenzia la donna, presentata come moralmente
superiore per natura.

Accanto a Thompson vi fu Richard Owen (1804-1892) il quale organizzò numerosi
convegni e seguì l'opera delle femministe come la scozzese Frances Wright
(1795-1852), che difese in particolar modo il controllo delle nascite (una
qualche forma di contraccezione attiva) e l'istruzione femminile. Questo
circolo owenista si sviluppò presto e vari gruppi del primo socialismo si
basarono su di esso.

Altri, come le donne appartenenti al cartismo, organizzarono incontri, mentre
in teoria le donne del Regno Unito continuarono a non avere il diritto di
libertà di parola[82]. I sansimoniani, per essere ascoltati, scelsero invece
la voce della carta stampata. Nel luglio 1832 _La Femme libre_ viene presto
seguito da _La Tribune des femmes_. In questo primo giornale femminista solo
le donne lo firmavano utilizzando il loro proprio nome, scrivendo articoli che
non si limitarono però alle questioni di genere[104].

All'inizio del XIX secolo le voci femministe dissenzienti ebbero poca o
nessuna influenza sociale. Non vi fu il benché minimo piccolo segno di
cambiamento nell'ordine politico e sociale né alcuna prova dell'esistenza di
un qualche movimento femminista riconoscibile. Le preoccupazioni collettive
cominciarono a crescere e fondersi insieme entro la fine del secolo, in
parallelo ad un modello morale sociale più rigido e ad un codice di condotta
che la scozzese Marion Kirkland Reid (1815-1902) descrisse come confinante e
repressivo per le donne[105].

Mentre l'accento posto sempre di più sulla virtù femminile in parte stimolò
l'avviarsi di un primo movimento femminista, le tensioni che questo ruolo
forzoso causarono alle donne afflissero molte femministe del XIX secolo con
vari dubbi e preoccupazioni, alimentando al contempo opinioni
contrastanti[106].

In Scozia Read fece pubblicare _A Plea for Woman_ nel 1843[107], che ebbe una
vesta risonanza a causa della sua proposta di un'agenda occidentale
transatlantica per i diritti delle donne, incluso il suffragio femminile[108].

Caroline Norton (1808-1877) fece di tutto per sostenere i cambiamenti nel
diritto britannico (common law); scoprì così una totale mancanza di diritti
legali per le donne dopo il loro ingresso in un matrimonio risultante
abusivo[109]. La pubblicità generata dal suo appello rivolto direttamente alla
regina Vittoria del Regno Unito[110] e il relativo attivismo contribuirono a
far modificare in parte le leggi inglesi verso un riconoscimento e
l'accoglienza dei diritti delle donne sposate, ad esempio nelle questioni
relative alla custodia dei figli[109].

Mentre molte donne, tra cui Norton, furono prudenti nei confronti dei
movimenti organizzati[111], le loro azioni e parole spesso motivarono e
ispirarono tali movimenti.

Tra queste vi fu anche la britannica Florence Nightingale (1820-1910) la cui
convinzione era che le donne avessero tutto il potenziale degli uomini ma
ancora nessuna delle loro opportunità[112]; ella condusse la carriera
infermieristica con successo[113].

All'epoca la sue virtù femminili furono enfatizzate per la sua ingegnosità, un
esempio di pregiudizio sistemico contro la riconoscenza della realizzazione
femminile nella metà del XIX secolo[113].

A causa delle loro diverse posizioni politiche le femministe non erano sempre
favorevoli agli sforzi compiuti dalle altre. La britannica Harriet Martineau
(1802-1876), teorica sociale e prima donna studiosa di sociologia, e altre
respinsero i contributi apportati da Mary Wollstonecraft[114] come pericolosi;
deplorarono inoltre la "candidezza" di Norton[114], ma s'impadronirono altresì
della campagna per l'abolizionismo che Martineau aveva testimoniato nel corso
di una sua visita compiuto negli Stati Uniti d'America[115], quasi come un
compito che logicamente avrebbe dovuto essere applicato alle donne.

Il suo testo intitolato _Society in America_ (1837)[116] rimase fondamentale,
catturando l'immaginazione delle donne le quali cominciarono ad esortarla a
prendere su di sé anche la loro causa.

Anna Wheeler (1780-1848) venne influenzata dal sansimonismo (il primo
socialismo francese propugnato da Henri de Saint-Simon) mentre si trovava per
lavoro in Francia nell'epoca della restaurazione francese. Sostenne il
suffragio femminile e si attirò l'attenzione corrucciata di Benjamin Disraeli,
il leader del Partito Conservatore il quale la considerò una pericolosa
radicale al pari di Jeremy Bentham.

In seguito avrebbe ispirato l'avvocato socialista e femminista William
Thompson (1775-1833)[117] il quale scrisse il suo primo lavoro pubblicato in
lingua inglese per sostenere la piena uguaglianza dei diritti delle donne, il
_Appeal of One Half of the Human Race_ (Appello per l'altra metà della razza
umana) del 1825[118].

I femministi dei secoli precedenti si fecero carico dell'esclusione delle
donne dall'istruzione come la causa centrale della loro relegazione e
negazione del loro progresso sociale, ma l'istruzione femminile nel corso del
XIX secolo non fu di molto migliore. Frances Power Cobbe (1822-1904), tra le
altre, richiese una riforma nel campo dell'educazione, questione che si
acquisì l'attenzione femminista a fianco dei diritti coniugali e di proprietà
e della violenza domestica.

Le prime donne giornaliste, come Martineau e Cobbe in Gran Bretagna e Margaret
Fuller (1810-1850) in terra americana, riuscirono presto ad ottenere un
impiego, il che le mise in grado di poter influenzare un numero maggiore di
donne. Cobbe si riferisce ai "diritti della donna" non solo in astratto, ma
anche come causa identificabile[119].

Barbara Bodichon (1827-1891) e le sue amiche si riunirono regolarmente nel
corso degli anni cinquanta a Langham Place a Londra per discutere sulla
necessità di una voce comune e unitaria femminile per poter ottenere le
riforme sperate.

Queste "Signore di Langham Place" includevano, tra le altre, Bessie Rayner
Parkes (1829-1925) e la scrittrice irlandese Anna Brownell Jameson
(1794-1860).

Concentrarono i loro sforzi nei campi dell'istruzione, dell'occupazione e
della legge matrimoniale; una delle loro maggiori cause divenne il "Married
Women's Property Committee" (Comitato per la proprietà delle donne sposate)
del 1855.

Esso contribuì a raccogliere migliaia di firme per avviare petizioni di
riforma legislativa, alcune delle quali riuscirono ad ottenere anche lo
sperato successo. Bodichon aveva partecipato in precedenza alla Conferenza di
Seneca Falls nel 1848 svoltasi nello Stato di New York[109][120].

Bodichon e Parkes, sia insieme sia da sole, scrissero una quantità notevole di
articoli sulle opportunità di lavoro e istruzione femminile.

Nello stesso anno di Norton anche Smith riassunse il quadro giuridico
dell'ingiustizia nei confronti delle donne nel suo _A Brief Summary of the
Laws of England concerning Women_ (Breve riassunto delle leggi inglesi sulle
donne) del 1854[121]. Il testo fu in grado di raggiungere un gran numero di
donne attraverso il suo ruolo di rilievo raggiunto nell' _English Women's
Journal_ (1858-64).

La risposta a questa rivista condusse alla creazione della "Society for
Promoting the Employment of Women" (Società per la promozione dell'occupazione
delle donne-SPEW). Il" Comitato per la proprietà delle donne sposate" di Smith
riuscì a raccogliere più di 26.000 firme per richiedere di modificare la legge
per tutte le donne, non solo per quelle sposate[109][120].

Harriet Taylor Mill (1807.1858) pubblico il suo _Enfranchisement for Woman_ in
collaborazione col marito John Stuart Mill nel 1851 descrivendo le iniquità
presenti nel diritto di famiglia vigente. Nel 1835 si sposò col filosofo,
fornendogli gran parte del materiale per il suo saggio intitolato _The
Subjection of Women_ (1869).

Anche Emily Davies (1830-1921) s'incontro con il gruppo di Langham Place e
assieme ad Elizabeth Garrett Anderson (1836-1917) creò una succursale dello
SPEW al di fuori di Londra.

«Amare le donne intelligenti è un piacere da pederasti»

Le barriere intercorse all'istruzione e all'occupazione femminile formarono la
spina dorsale degli sforzi di riformismo femminista nel corso del XIX secolo;
ad esempio, come viene ben descritto da Harriet Martineau nel suo articolo del
1859 al _Chambers's Edinburgh Journal_ intitolato _Female Industry_. Queste
barriere non cambiarono in congiunzione con l'economia; Martineau si mantenne
comunque in una posizione moderata per ragioni eminentemente pratiche e, a
differenza di Frances Power Cobbe, non sostenne mai la richiesta del suffragio
femminile.

Gli sforzi compiuti a favore dell'istruzione femminile da Davies e dal gruppo
di Langham Place fecero lentamente dei passi in avanti; il "Queen's College"
(1848) e il "Bedford College" (1849) londinesi iniziarono a offrire una certa
educazione alle donne a partire dal 1848.

Nel 1862 Davies istituì un comitato con l'intento di convincere le università
a permettere alle donne di partecipare gli esami locali costituiti di recente
e ottenne un successo parziale nel 1865: fece pubblicare _The Higher Education
of Women_ (L'istruzione superiore delle donne) un anno dopo. Emily Davies e
Barabara Bodichon fondarono il primo istituto di istruzione superiore per le
donne e in cui s'iscrissero inizialmente cinque studentesse.

La scuola divenne nota in seguito col nome di Girton College come parte
dell'università di Cambridge nel 1869; ad esso si aggiunsero il Newnham
College nel 1871 e il Lady Margaret Hall associato all'università di Oxford
nel 1879. Il "Bedford College" cominciò a premiare le prime donne laureate
l'anno precedente. Ma nonostante questi progressi misurabili sul campo ancora
troppo poche donne avrebbero potuto approfittarne e la vita per le studentesse
rimase ancora difficoltosa.

Nella controversia sorta sull'"Ilbert Bill" nel 1883, un disegno di legge
britannico-indiano che propose di lasciare alla giurisdizione indiana i
crimini commessi dagli inglesi nell'impero anglo-indiano, le donne bengalesi
favorevoli alla proposta sostennero che loro fossero maggiormente istruite
delle donne inglesi che si opponevano al disegno di legge, non mancando di far
notare come gli indiani avessero un maggior grado di rispetto nei loro
confronti di quanto ne avessero i britannici con le loro donne[123] nel loro
tempo.

Nell'ambito del continuo dialogo tra femministe britanniche e statunitensi
Elizabeth Blackwell (1821-1910), la prima donna statunitense che riuscì a
laurearsi in medicina nel 1849 e una delle prime al mondo, avviò una serie di
conferenze da tenersi in tutto il territorio britannico con il diretto
sostegno del gruppo di Langham Place; vennero descritti i tentativi fatti da
Blackwell di ricevere un'educazione medica britannica, nonostante
l'opposizione virulenta che tali tentativi provocarono. Ad un certo punto
prese in seria considerazione la possibilità di trasferirsi nel continente,
più esattamente in terra francese durante la Monarchia di luglio.

La campagna attuata da Elizabeth Garrett Anderson per l'ammissione alla
"London School Board" trovò vasti consensi ed ebbe un certo seguito fino a che
non arrivò il successo nel 1870 (anche tramite la "Elementary Education Act
1870"); questo rappresentò un altro esempio su come un gruppo di donne molto
determinate cominciava a raggiungere posizioni d'influenza a livello di
governo locale.

Fino al XX secolo inoltrato il cosiddetto "eccesso di cultura" in una donna
poteva facilmente venire interpretato come una "sconvenienza"; si giunse fino
a sostenere che lo " _studio fosse propriamente incompatibile con labiologia
femminile in quanto avrebbe più facilmente potuto renderla sterile_"[124].

Le campagne pubbliche diedero alle donne l'opportunità di testare le loro
nuove capacità politiche e di coniugare gruppi disparati di riforma sociale. I
loro successi inclusero la campagna per la legge sulla proprietà delle donne
sposate (la "Married Women's Property Act 1882", passata nel 1882) e la
campagna per far abrogare le "Contagious Diseases Acts" del 1864-66-69, che
riunirono gruppi di donne ed esponenti del liberalismo utilitarista come il
filosofo John Stuart Mill[125].

In linea generale le donne si trovarono oltraggiate dall'ineguaglianza
intrinseca e dalla misoginia delle legislazione. Per la prima volta nella
storia un gran numero di donne si prese il compito di perorare i diritti delle
prostitute. Tra i critici più importanti in questo campo figurarno Elizabeth
Blackwell, Florence Nightingale, Harriet Martineau e Elizabeth Wolstenholme
(1833-1918). Elizabeth Garrett Anderson (1836-1917), a differenza di sua
sorella Millicent Fawcett (1847-1929), non sostenne la campagna, anche se poi
ammise che fu una buona iniziativa.

Josephine Butler (1828-1906), già esperta in problematiche di prostituzione,
leader carismatico e attiva nelle campagne pubblicitarie a favore dei diritti
delle donne, emerse come leader naturale[126] di quello che divenne la "Ladies
National Association for the Repeal of the Contagious Diseases Acts" nel
1869[127][128].

Il suo lavoro dimostrò il potere potenziale di un gruppo organizzato di lobby.
L'Associazione sostenne con successo che gli Acts non solo avvilivano e
denigravano le prostitute, ma tutte le donne e gli uomini promuovendo uno
sfacciato doppio standard sessuale. Le attività di Butler condussero
velocemente alla radicalizzazione di molte donne moderate: gli Acts vennero
abrogati nel 1886.

Su una scala più ridotta Annie Besant (1847-1933), attivista socialista della
Teosofia, condusse una campagna per i diritti delle donne durante il "London
matchgirls strike of 1888" contro le condizioni terribili in cui si lavorava
allora nelle manifatture londinesi. La sua opera di pubblicizzazione delle
difficili condizioni dei lavoratori attraverso interviste concesse a periodici
come _The Link_ divenne ben presto un mezzo comunemente utilizzato per
sensibilizzare i cittadini nei confronti delle tematiche sociali[129].

Il XIX secolo in Europa fu un periodo significativo di trasformazione con il
risveglio di movimenti nazionalisti e le lotte per la costruzione della
democrazia. Il femminismo si sviluppò anche entro questo desiderio di
cambiamento.

In terra tedesca a partire dal 1840 i movimenti cristiani come la setta dei
cattolici tedeschi ("Deutschkatholizismus"), si occuparono anche della
questione del ruolo delle donne nella loro critica. Louise Dittmar
(1807-1884), vicina a questo movimento, scrisse molti libri di stampo
prettamente femminista[130]. Pochi anni dopo, nel 1847, Louise Otto-Peters
(1819-1895) scrisse i _Lieder eines deutschen Mäadchens_ e, l'anno successivo,
condusse direttamente il giornale femminista _Frauen-Zeitung_[104].

La Svizzera aveva già, dal 1845, una rivista simile pubblicata da Josephine
Zehnder-Stadlin (1806-1875). In terra polacca Narcyza Żmichowska (1819-1876)
creò il "Circolo femminile delle entusiaste", che cercò di promuovere
l'uguaglianza sociale e la libertà.

In terra italiana, durante il periodo del Risorgimento, molte donne come Clara
Maffei (1814-1886) - con il salotto Maffei \- o Cristina Trivulzio di
Belgiojoso (1808-1871) tennero salotti letterari che contribuirono a
diffondere le idee riformatrici, tra le quali anche quelle volte a migliorare
la condizione femminile. Tra il 1842 e il 1846 Trivulzio di Belgiojoso,
ispirata dalle idee di Charles Fourier, creò delle istituzioni destinate
esplicitamente ad aiutare le donne[131].

Infine la Boemia, poi dominata dall'Impero austro-ungarico, vide anch'essa
fiorire nel corso degli anni 1860 salotti gestiti da donne, come ad esempio
quelli della scrittrice Karolina Světlá (1830-1899) o di Zdenka Braunerová
(1858-1934), che furono però maggiormente orientati verso la lotta contro il
dominio imperiale.

Queste rivendicazioni vennero respinte quando i poteri assolutistiche
ripresero via via il controllo del potere; le aspirazioni nazionaliste e le
lotte per la democratizzazione non riuscirono a vincere e quelle per
migliorare la condizione delle donne vennero presto dimenticate. Questo stato
di fatto rimase inalterato almeno fino ai primi anni 1870, che videro l'ascesa
di una società che si richiamava alla borghesia e al capitalismo e le sue
associazioni corollario che cercarono di migliorare la vita delle donne[131].

Queste aspirazioni femministe oltrepassarono anche i confini europei. Così in
Persia Táhirih (1817 o 18-1852), poetessa e riformatrice religiosa, fu una
delle prime figure del femminismo iraniano. Al momento della sua esecuzione
avvenuta nel 1852 le sue ultime parole furono: " _Puoi anche uccidermi se
vuoi, ma non potrai mai riuscire ad evitare che l'emancipazione delle donne si
realizzi!_ "[132].

Voci femministe parlarono anche nell'impero del Giappone (Fusae Ichikawa,
1893-1981), in Australia (Mary Lee, 1821-1909) e in Nuova Zelanda (Mary Ann
Müller, 1819 o 20-1901 e Kate Sheppard, 1847 o 48-1934). Vengono tutte
considerate come parte o comunque precorritrici di quella che è stata
successivamente denominata prima ondata femminista, composta da attiviste per
i diritti delle donne.

«Le "nuove donne", coloro che si sentivano oppresse dalle convenzioni sociali,
si stavano facendo avanti nel mondo del lavoro e creavano addirittura i primi
movimenti femministi[133].»

I movimenti femministi non riconobbero "ondate" separate del femminismo fino a
quando la "seconda ondata" non venne così nominata dalla giornalista
statunitense Martha Weinman Lear, questo secondo Jennifer Baumgardner[134].

Fu la giornalista Martha Weinman Lear ad introdurre, per la prima volta, la
nozione di "onde" femministe, in un articolo del _New York Times Magazine_ nel
marzo del 1968[135]. Esso descrisse una nuova ondata, ossia il secondo
movimento di combattimento e di stimolo femminista. Le generazioni precedenti
vennero poi retroattivamente incluse nella prima ondata.

Poi, nel 1990, l'autrice Rebecca Walker decretò che la nuova generazione
apparteneva ad una "terza ondata" e questo termine fu migliore di quello di
"femminista post-femminista" utilizzato sempre nel _New York Times Magazine_.
Tuttavia, questa divisione non trova un'unanimità di consensi. Infatti,
autrici come Susan Faludi o Eve Ensler fanno notare la difficoltà di
categorizzare alcune femministe nella seconda o terza ondata.

Baumgardner riferisce anche le critiche della storica statunitense Roxanne
Dunbar-Ortiz della suddivisione del movimento femminista in "ondate"[136]
successive e la difficoltà a classificare alcune femministe in onde
specifiche[137], giungendo ad affermare che i principali critici di un'ondata
sono probabilmente i membri dell'onda precedente rimasti in vita[137];
concludendo con la considerazione che le onde stanno arrivando sempre più
frequentemente e con una maggior velocità[137].

Il "dibattito sulle ondate" ha influenzato anche gli storici e altri studiosi
i quali hanno in tal modo stabilito le cronologie dell'attivismo politico
delle donne[138].

L'attività femminista del XIX e dell'inizio del XX secolo nel mondo anglofono
riuscì infine a conquistare il suffragio femminile, i diritti relativi
all'istruzione femminile, un miglioramento delle condizioni lavorative e
infine l'abolizione dei doppi standard di genere; questo attivismo viene
conosciuto come "femminismo della prima ondata".

Il termine "prima ondata" venne coniato retrospettivamente quando il termine
"femminismo della seconda ondata" venne usato per descrivere un nuovo
movimento femminista il quale combatteva le disuguaglianze culturali e sociali
oltre che le disuguaglianza politiche di base[139].

Negli Stati Uniti d'America i leader del movimento femminista lanciarono una
campagna nazionale a favore dell'abolizionismo negli Stati Uniti d'America e
del proibizionismo, prima ancora di promuovere i diritti delle donne.

Il femminismo negli Stati Uniti d'America coinvolse, nella sua prima ondata,
un'ampia gamma di donne, alcune appartenenti a gruppi cristiani riferentesi al
conservatorismo (come Frances Willard 1839-1898 e la "Woman's Christian
Temperance Union"-Unione Cristiana della Donna per la Temperanza), altri che
somigliavano invece più alla diversità e al radicalismo presente in gran parte
della seconda ondata femminista (come Elizabeth Cady Stanton 1815-1902, Susan
Anthony 1820-1906, Matilda Joslyn Gage 1826-1898 e la "National Woman Suffrage
Association"-Associazione nazionale per il suffragio femminile, di cui Stanton
fu presidente).

Il femminismo della prima ondata in terra americana viene considerato concluso
con la promulgazione del _XIX emendamento della Costituzione degli Stati Uniti
d'America_ (1920), che concesse a tutte le donne bianche il diritto di voto
negli Stati federati degli Stati Uniti d'America.

L'attivismo per l'uguaglianza delle donne però non si limitò solo agli Stati
Uniti. A metà del XIX secolo Táhirih (1814-1852), poetessa persiana del
bábismo, fu attiva anche in qualità di riformatrice religiosa ed è
maggiormente ricordata per la sua proclamazione dell'uguaglianza delle donne,
che la condusse all persecuzione da parte delle autorità fino a subirne tutte
le conseguenze con il martirio. Ispirò tutte le generazioni future di
femministe iraniane[140].

Louise Dittmar (1807-1884) attuò la campagna per i diritti femminili in terra
tedesca nel corso degli anni 1840[141]. Anche se situata leggermente più tardi
nel tempo anche la giapponese Fusae Ichikawa (1893-1981) si trovò impegnata
nella prima ondata di attiviste femministe nel suo paese, attuando una
campagna a favore del suffragio femminile.

Mary Lee (1821-1909) fu attiva nel movimento per il suffragio in Australia
Meridionale, la prima colonia australiana che concesse alle donne il voto nel
1894. In Nuova Zelanda Kate Sheppard (1847-1934) e Mary Ann Müller (1819 o
20-1901) lavorarono duramente per far ottenere il diritto di voto alle donne
nel 1893.

Negli Stati Uniti la campagna per l'abolizionismo negli Stati Uniti d'America
degli anni trenta servì sia come una causa ideologicamente compatibile col
femminismo sia come un progetto per l'organizzazione politica femminista
successiva. I tentativi massicci di escludere le donne ottennero solamente il
risultato di rafforzare le convinzioni femministe nelle donne stesse. Le
sorelle Sarah Grimké (1792-1873) e Angelina Grimké (1805-1879) si mossero
rapidamente dalla questione dell'emancipazione degli schiavi a quella
dell'emancipazione delle donne.

La più influente scrittrice femminista del tempo fu la pittoresca e vivace
giornalista Margaret Fuller (1810-1850) la cui opera intitolata _Woman in the
Nineteenth Century_ (Donne nel diciannovesimo secolo) venne fatta pubblicare
nel 1845. I suoi dispacci e reportage dall'Europa per il _New York Tribune_
contribuirono a creare una sincronizzazione del movimento per i diritti
femminili.

Elizabeth Cady Stanton (1815-1902) e Lucretia Mott (1793-1880) si incontrarono
nel 1840 mentre si stavano recando a Londra dove furono scacciate in quanto
donne dalla leadership maschile della prima "World Anti-Slavery Convention".
Nel 1848 parteciparono alla Conferenza di Seneca Falls dove venne redatta una
dichiarazione d'indipendenza delle donne, la cosiddetta _Dichiarazione dei
sentimenti_.

Lucy Stone (1818-1893) contribuì ad organizzare la prima "National Women's
Rights Convention" (Convenzione nazionale dei diritti delle donne) nel 1850,
uno tra gli eventi maggiori del tempo in cui l'afroamericana Sojourner Truth
(1797-1883), Abby Kelley Foster (1811-1887) e altri tennero discorsi; ciò
spinse Susan Anthony (1820-1906) a sostenere anche la causa dei diritti delle
donne.

Nel dicembre del 1851 Truth contribuì al movimento femminista quando si
ritrovò a parlare alla "Conferenza delle donne" di Akron (Ohio); declamò il
suo potente discorso intitolato "Io non sono una donna" nel tentativo di
promuovere i diritti femminili dimostrando la capacità delle donne di svolgere
anche compiti tradizionalmente associati agli uomini[142]. Barbara Bodichon
(1827-1891) si incontrò con Mott nel 1858[143], rafforzando in tal maniera il
legame intercorrente tra i movimenti femministi transatlantici.

Sia Stanton che Matilda Joslyn Gage (1826-1898) riconobbero la Chiesa
cristiana essere un grosso ostacolo ai diritti delle donne[144] e accolsero
con favore l'allora emergente letteratura sul matriarcato.

Sia Gage che Stanton produssero opere su questo argomento e collaborarono a
_La Bibbia della donna_ (1895-98). Stanton scrisse _The Matriarchate or
Mother-Age_[145] e Gage _Woman, Church and State_ , invertendo in modo
inatteso le tesi di Johann Jakob Bachofen esposte nel suo _Il matriarcato_
(1861) aggiungendovi una prospettiva epistemologica unica, la critica
dell'obiettività e della percezione soggettiva[145].

Stanton ebbe ad osservare una volta, per quanto riguardava le ipotesi sulla
connaturata inferiorità femminile: " _la peggiore caratteristica di queste
ipotesi è che le donne stesse vi credono_ "[146]. Tuttavia questo tentativo
fatto di sostituire la tradizione teologica impostata sull'androcentrismo con
una visione maggiormente improntata al ginocentrismo fece ben pochi passi
avanti all'interno di un movimento femminista ancora fortemente impregnato e
dominato da elementi religiosi; fu così che Stanton e Gage furono nella gran
parte dei casi quasi completamente ignorate dalle generazioni
successive[147][148].

Nel 1913 la parola "femminismo" era un termine oramai divenuto familiare e di
uso comune nelle conversazioni negli Stati Uniti d'America[149]. Questioni
importanti negli anni 1910 e 1920 comprendettero il suffragio femminile,
l'attivismo politico delle donne, l'economia e l'occupazione, le sessualità e
i temi inerenti alla famiglia, la guerra e la pace, oltre che un emendamento
costituzionale per l'uguaglianza (l'Equal Rights Amendment). Sia l'uguaglianza
sociale che la rivendicazione della differenza furono considerati come
percorsi per l'empowerment (processo di crescita) delle donne.

Le organizzazioni in quello scorcio di tempo includevano il "Partito Nazionale
della Donna (National Woman's Party); i gruppi di patrocino del suffragio come
la National American Woman Suffrage Association e la League of Women Voters:
le associazioni professionali come l'American Association of University Women,
la "Business and Professional Women's Foundation" e la "Women's Trade Union
League" ; i gruppi riconducibili al pacifismo come la Women's international
league for peace and freedom e l'International Council of Women; i gruppi
focalizzati sul proibizionismo come la Woman's Christian Temperance Union e la
"Women's Organization for National Prohibition Reform" (fondato da Pauline
Sabin, 1887-1955) e infine le organizzazioni razziali e di genere come la
"National Association of Colored Women's Clubs".

I leader e i teorici compresero figure di alto rilievo come Jane Addams
(1860-1935, Premio Nobel per la pace nel 1931), l'afroamericana Ida B. Wells
(1862-1931), Alice Paul (1885-1977), Carrie Chapman Catt (1859-1947), Margaret
Sanger (1879-1966) e infine Charlotte Perkins Gilman (1860-1935)[150].

«Poiché la natura stessa del sesso femminile rende l'esercizio di questo
diritto (il suffragio universale) incompatibile con l'armonia e il benessere
della società»

Il diritto di voto per le donne, con la sua rappresentanza legislativa,
avrebbe rappresentato un cambiamento paradigmatico in cui le donne non
sarebbero più state trattate come cittadini di seconda classe senza alcuna
voce. La campagna per il suffragio femminile fu quella più profondamente
introiettata degli ultimi 250 anni[152].

In un primo momento la questione del suffragio venne trattata come una delle
priorità minori. La rivoluzione francese contribuì ad accelerare questo
argomento con le dichiarazioni fatte dal marchese Nicolas de Condorcet e da
Olympe de Gouges e attraverso le donne dei mercati che condussero la Marcia su
Versailles nel 1789. Nel 1793 venne fondata la Società delle repubblicane
rivoluzionarie la quale, in origine, incluse anche il suffragio delle donne
nella sua agenda prima che venisse soppressa alla fine dell'anno.

Le donne tedesche furono coinvolte nel Vormärz, uno stato di eccitazione che
fece da preludio alla rivoluzione del 1848. Nella penisola italiana Clara
Maffei, Cristina Trivulzio di Belgiojoso ed Ester Martini Currica[153] furono
politicamente attive negli eventi che portarono al 1848. In Gran Bretagna
l'interesse per il suffragio emerse dagli scritti di Anna Wheeler e di William
Thompson già nel corso degli anni 1820 e in quelli di Marion Reid, Harriet
Taylor Mill e Anne Knight (1786-1862) durante gli anni 1840. Lo Stato
australiano dell'Australia meridionale è stato il primo paese al mondo a
concedere ufficialmente il suffragio universale alle donne.

Le "Signore di Langham Place" costituirono un comitato di suffragio in una
riunione del 1866 presso la casa di Elizabeth Garrett Anderson (1836-1917, la
prima donna inglese a qualificarsi come chirurgo), rinominato la "Società di
Londra per il Suffragio delle Donne" nel 1867[154].

Presto associazioni simili si diffusero a macchia d'olio in tutto il paese,
raccogliendo petizioni e lavorando a stretto contatto con John Stuart Mill.
Quando venne negato loro l'accesso ai periodici ufficiali già esistenti, le
femministe iniziarono le proprie pubblicazioni, come ad esempio il _Women's
Suffrage Journal_ di Lydia Becker (1827-1890) e Jessie Boucherett (1825-1905)
nel 1870.

Altre pubblicazioni compresero il _The Englishwoman's Review_ del barrister
Richard Pankhurst (1835/6-1898) nel 1866. Le controversie tattiche furono il
problema maggiore, assieme alle fluttuazioni interne nelle varie associazioni
e gruppi; alcune donne pensarono che avrebbe dovuto essere necessario
coinvolgere anche gli uomini (come ad esempio Mill). Mill si ritirò quando il
movimento cominciò a diventare più aggressivo dopo ogni delusione subita. La
pressione politica contribuì a mantenere aperto il dibattito, ma anno dopo
anno il movimento venne sempre sconfitto nel Parlamento del Regno Unito.

Nonostante ciò le donne maturarono un'esperienza politica la quale si tradusse
in un lento progresso a livello di governo locale; ma dopo anni di
frustrazione molte delle donne divennero sempre più radicalizzate.

Alcune rifiutarono di pagare le tasse attuando così uno sciopero o resistenza
fiscale, fino a quando la famiglia di Emmeline Pankhurst (1858-1928) al grido
di "Libertà o morte!" non emerse nella sua qualità di influenza dominante del
movimento, fondando la "Women's Franchise League" nel 1889 sotto la presidenza
di Harriet McIlquham (1837-1910)[155][156], che cercò di ottenere almeno il
suffragio elettorale locale per le donne.

Nel corso del XIX secolo si svegliarono, come abbiamo già visto, le ambizioni
delle donne di entrare nel campo della politica attraverso il diritto di voto.
L'isola di Pitcairn fu il primo paese al mondo a permettere alle donne di
votare, nel 1838; il territorio è piccolo e l'atto legislativo riguardava solo
le donne che avessero compiuto i vent'anni[157].

Seguì lo Stato americano dello Wyoming nel 1868[158]; poi, nelle isole
britanniche, il territorio autonomo della dell'Isola di Man (la prima
giurisdizione libera a concedere il suffragio alle donne) nel 1881. Tra gli
stati nazionali fu la Nuova Zelanda il primo a riconoscere il suffragio
femminile nel 1893, dove per merito di Kate Sheppard venne introdotta la
riforma[159].

Alcuni stati australiani avevano già concesso alle donne il suffragio; questo
comprendevano Victoria per un breve periodo (1863-5), l'Australia meridionale
nel 1894 e l'Australia occidentale nel 1899. Le donne australiane ricevettero
il diritto di voto a livello federale nel 1902, il Granducato di Finlandia nel
1906 e la Norvegia inizialmente nel 1907[160] (completato nel 1913)[161].

Nella prima parte del XX secolo, conosciuta anche come Età edoardiana
(1901-1910), vi fu un rapido cambiamento nel mondo anglosassone che portò le
donne dall'indossare un rigido abbigliamento vittoriano e tendente al
compiacimento ad una forma di vestire che oggi possiamo considerare più
"pratica"[162]; ma questo stato di cose fu ancora riservato però soltanto a
quelle donne che sposavano un uomo ricco.

I libri, gli articoli, i discorsi, le foto e i documenti del periodo mostrano
una vasta gamma di tematiche diverse, che potevano andare dalla riforma
politica al suffragio discussi pubblicamente. Nei Paesi Bassi per esempio le
principali questioni femministe era incentrate sui diritti educativi e di
assistenza sanitaria[163]. Le condizioni di lavoro migliorate, la pace e le
doppie norme di genere in gran parte smantellate vennero a costituire gli
standard generali[164][165][166][167][168][169]; le femministe cominciarono a
dichiararsi come tali senza troppi proclami.

La carismatica e controversa Emmeline Pankhurst creò la Women's Social and
Political Union (Unione Sociale e Politica Femminile, WSPU) nel 1903; come
affermò la stessa Emmeline considerarono il voto per le donne non più come "un
diritto o un bisogno, ma come una necessità disperata". A livello statale sia
l'Australia sia vari Stati federati degli Stati Uniti d'America avevano già
concesso il suffragio ad alcune donne. Le femministe statunitensi come Susan
Anthony (1820-1906) visitarono la Gran Bretagna nel 1902.

Mentre il WSPU era il gruppo per il suffragio maggiormente conosciuto, era
solo uno dei tanti esistenti, ad esempio la "Women's Freedom League" si
occupava prevalentemente di uguaglianza di genere, il "National Union of
Women's Suffrage Societies" (NUWSS) guidato da Millicent Garrett Fawcett
(1847-1929)) si aggiunse poco dopo.

Il WSPU rimase in gran parte un affare della famiglia Pankhurst, pur se
finanziato esternamente. Christabel Pankhurst (1880-1958) finì col divenirne
la figura dominante e riunì tutte le principali amicizie attorno a lei come
Annie Kenney (1979-1953), Flora Drummond (1878-1949), Teresa Billington-Greig
(1877-1964), Ethel Smyth (1858-1944), Grace Roe e Norah Dacre Fox in seguito
conosciuta come Norah Elam (1878-1961). Anche le veterane come Elizabeth
Garrett Anderson si associarono.

Nel 1906 il _Daily Mail_ indicò per la prima volta questi gruppi di donne con
il neologismo di "suffragette" dandogli una connotazione che rasentava il
ridicolo, ma il nuovo termine venne rapidamente abbracciato in tutta la Gran
Bretagna per descrivere la forma più militante delle proponenti il suffragio e
durante le marce pubbliche cominciarono a portare un distintivo color verde-
porpora-bianco; l'emblema venne graficamente prodotto dall'"Artists' Suffrage
League".

I colori del WPSU apparvero nei negozi anche nella biancheria intima. Le
femministe impararono presto a sfruttare l'arte della fotografia e i mezzi di
comunicazione di massa e riuscirono a lasciare vividi documenti visivi come le
immagini fotografiche dei leader. Mentre il movimento guadagnò slancio e
profondità le divisioni interne finirono col separare i primi leader dai
membri più radicali; tali divisioni furono solitamente un fatto ideologico o
tattico. Anche la sorella di Christabel, Sylvia Pankhurst (1882-1960), finì
con l'essere espulsa.

Le proteste diventarono, man mano che il tempo passava, sempre più violente,
includendovi molestie e incidenti fisici, il colpire le porte delle case,
rompere vetrine fino ad arrivare all'incendio. Emily Davison, un membro del
WSPU, giunse inaspettatamente sulla pista durante l'"Epsom Derby" del 1913 e
morì sotto le zampe del cavallo del re Giorgio V del Regno Unito. Queste
tattiche anche violente produssero risultati misti di simpatia e di rifiuto.

Quando le prime donne cominciarono ad essere arrestate mentre protestavano,
presero ad attuare lo sciopero della fame \- e tramite la "Prisoners
(Temporary Discharge for Ill Health) Act 1913" - si introdusse l'alimentazione
forzata; il governo si trovò in una situazione alquanto imbarazzante. Da tutte
queste azioni politiche le suffragette crearono con notevole successo una
vasta pubblicità intorno al loro movimento il quale enunciava la
discriminazione istituzionale e il sessismo.

«Si celebra la Musa, la Madonna sempre vergine, la Compagna e la Madre. Il
fascismo italiano pone sul piedistallo la "Mamma", il nazionalsocialismo la
ragazza di pura razza ariana la quale dona il proprio corpo al Führer; il
regime di Vichy impedisce alle donne l'accesso al lavoro nella funzione
pubblica, introduce l'insegnamento scolastico dei lavori domestici e
istituisce la grande "Festa delle Madri"[170].»

Le donne entrarono prepotentemente nel mercato del lavoro durante la prima
guerra mondiale con numeri senza precedenti, spesso in nuovi settori e
scopersero così il valore del proprio lavoro. La guerra lasciò anche un gran
numero di donne afflitte dalla vedovanza e con una perdita netta di reddito
familiare. La gran quantità di uomini uccisi e feriti spostò la composizione
demografica. Ma guerra divise anche i gruppi femministi, con molte donne che
vi si opponevano e altre che rimasero coinvolte nella campagna della "piuma
bianca" (una forma di patriottismo).

Studiose femministe come la storia Françoise Thébaud e Nancy F. Cott notano in
alcuni paesi una forte reazione conservatrice alla "Grande Guerra", citando a
rinforzo della loro tesi immagini e letterature tradizionali le quali
promossero la meternità. L'aspetto di questi tratti in tempo di guerra è stato
denominato la "nazionalizzazione delle donne".

Nel periodo interbellico combatterono l'opposizione data dalla discriminazione
introdotta dall'establishment. Nel suo _Una stanza tutta per sé_ del 1929
Virginia Woolf descrisse l'entità della sfida e la sua frustrazione allo
spreco di tanti talenti femminili. In quest'epoca la parola "femminismo" era
in uso, ma con una connotazione negativa da parte dei mass-media, che
scoraggiavano le donne ad identificarsi come tali.

Nel 1938 Woolf scrisse del termine in _Le tre ghinee_ : " _una vecchia
parola... che ha fatto molto danno nei suoi tempi e che è ormai obsoleta_ ".
Quando Rebecca West, un'altra scrittrice inglese di rilievo, venne attaccata
per essere una "femminista" Woolf la difese. La storia femminista occidentale
fino a questo momento è forse meglio riassunta nel suo commento: " _io stessa
non sono mai stata in grado di scoprire esattamente ciò che è il femminismo;
so solo che le persone mi chiamano una femminista ogni volta che esprimo
sentimenti che mi differenziano dall'essere uno zerbino. Una prostituta_
"[171].

La scrittura di Woolf esaminò anche i costrutti di genere e rappresentò
positivamente la sessualità lesbica. Nel corso degli anni venti gli stili e
gli atteggiamenti non tradizionali delle flapper divennero popolari tra le
donne statunitensi e britanniche[172].

All'inizio del XX secolo la "fantascienza femminista" emerse come un
sottogenere della fantascienza classica che si occupava dei ruoli femminili
nella società.

Le scrittrici femministe del movimento letterario utopistico-distopico al
momento della prima ondata femminista affrontarono e si occuparono spesso del
problema del sessismo. Charlotte Perkins Gilman lo fece con _Herland_ (1915);
mentre il _Sultana's Dream_ fu scritto dalla femminista musulmana bengalese la
Begum Rokeya Sakhawat Hossain (1880-1932); esso descrive una purdah invertita
di genere in un mondo futuristico.

Durante gli anni venti scrittrici quali Clare Winger Harris (1891-1968) e
Gertrude Barrows Bennett (1883-1948) fecero pubblicare storie di fantascienza
scritte a partire da una prospettiva femminile e occasionalmente affrontarono
argomenti di genere e di sessualità, mentre popolarmente i Pulp magazine
durante gli anni venti e trenta esagerarono la mascolinità assieme ai ritratti
più stereotipati e sessisti delle donne[173].

Nel corso degli anni sessanta la fantascienza arrivò a combinare il
sensazionalismo con le critiche politiche e tecnologiche della società. Con
l'avvento del femminismo i ruoli femminili vennero interrogati
approfonditamente in questo "genere sovversivo ed espansivo della mente"[174].

La fantascienza femminista pose domande su questioni sociali, su come la
società a costruire il ruolo di genere, su come la riproduzione sessuata
definisce la sessualità, su come il potere politico rispettivamente degli
uomini e delle donne continui ad essere fortemente diseguale. Alcune delle più
notevoli opere femministe di fantascienza illustrarono questi temi utilizzando
l'utopia, per poter esplorare quelle società in cui non esistessero differenze
di genere o squilibri di potere di genere e distopie per esplorare mondi dove
le disuguaglianze di genere si esaltano, affermando così la necessità di
continuare il lavoro femminista[175].

Tramite la "Representation of the People Act 1918"[176] il Regno Unito
concesse il voto quasi universale agli uomini e il suffragio alle donne oltre
i trent'anni di età. La "Representation of the People (Equal Franchise) Act
1928" estese il suffragio paritario sia agli uomini sia alle donne; così
facendo psotò anche il compito socioeconomico dell'elettorato verso la classe
operaia, favorendo in tal maniera il Partito Laburista il quale risultava
essere maggiormente simpatetico riguardo alle questioni femminili.

Le elezioni immediatamente successive diedero ai laburisti la maggioranza dei
seggi al Parlamento del Regno Unito; le riforme elettorali attuate permisero
anche alle donne di potersi candidare. Christabel Pankhurst non riuscì ad
ottenere un seggio nel 1918, ma già l'anno seguente e nel 1920 sia la
viscontessa Nancy Astor che Margaret Wintringham (1879-1955) vinsero
rispettivamente per il Partito Conservatore e il Partito Liberale, sostituendo
i propri mariti e occupandone i posti. I laburisti riuscirono ad interromperne
la carriera nel 1924.

Constance Markievicz (1868-1927) per Sinn Féin fu la prima donna eletta in
Irlanda nel 1918 ma, nella sua qualità di nazionalista irlandese, si rifiutò
di occuparne il posto. La proposta di Astor di organizzare una "festività
femminile" nel 1929 non ebbe successo e ancora nel 1940 sedevano sugli scranni
parlamentari solamente 12 donne.

Le donne si guadagnarono una notevole esperienza personale nel corso degli
anni seguenti, anche grazie ad una serie di governi di minoranza i quali
assicurarono elezioni quasi annuali. Anche l'affiliazione con i laburisti si
rivelò un problema per la "National Union of Women's Suffrage Societies"
(Unione Nazionale delle Società per la Parità di Cittadinanza, NUWSS), che
aveva ben poco sostegno tra i conservatori. Tuttavia le loro persistenza venne
premiata quando uno dei Primi ministri del Regno Unito, Stanley Baldwin, non
portò alla promulgazione della "Representation of the People (Equal Franchise)
Act 1928".

Le donne europee hanno ricevuto il diritto di voto in Danimarca e in Islanda
nel 1915 (con suffragio pieno nel 1919), in Russia nel 1917, in Austria,
Repubblica di Weimar e Canada nel 1918, in molti paesi tra cui i Paesi Bassi
nel 1919, in Cecoslovacchia, Turchia e Sudafrica nel 1930. Le donne francesi
non hanno ricevuto il voto fino al 1945 e quelle italiane fino al 1946. Il
Liechtenstein è stato uno degli ultimi paesi al mondo a concedere il voto ale
donne, nel 1984[177].

«La molestia sessuale faceva parte della vita quotidiana nelle officine
tessili, che raccoglievano la maggior parte del lavoro femminile: non avevano
né indipendenza salariale (la paga veniva versata direttamente al
capofamiglia) né identità professionale[178].»

Il cambiamento politico non mutò anche immediatamente le circostanze sociali.
Con la recessione le donne furono da subito il settore maggiormente
vulnerabile della forza lavoro; alcune che avevano occupato dei posti nel
settore dell'occupazione prima della guerra furono obbligate a ritirarsi a
causa dei soldati di ritorno dal fronte, mentre altre vennero semplicemente
licenziate come eccedenti.

Con un franchising limitato il "National Union of Women's Suffrage Societies"
(NUWSS) si trasformò in una nuova organizzazione chiamata "National Union of
Societies for Equal Citizenship" (NUSEC)[179] la quale sostenne ancora la
parità di franchise, ma estese anche il suo campo di applicazione per
esaminare le uguaglianza nelle aree sociali ed economiche.

La riforma legislativa venne ricercata per far abolire le leggi
discriminatorie ancora vigenti (ad esempio il diritto di famiglia e le
questioni inerenti alla prostituzione) oltre che sulle differenze esistenti
tra uguaglianza ed equità, accordi che avrebbero consentito alle donne di
superare gli ostacoli e le barriere all'esecuzione di uguaglianza ed equità
(noti negli anni successivi come "uguaglianza contro le differenze della
differenza"[180].

Eleanor Rathbone (1872-1946), che divenne membro del parlamento britannico nel
1929, successe a Millicent Garrett Fawcett alla presidenza del NUSEC nel 1919;
ella espresse la necessità critica di considerare la differenza nei rapporti
di genere come "ciò che le donne devono soddisfare nelle potenzialità delle
proprie nature". Le riforme sociali del governo laburista del 1924 crearono
una divisione formale, dato che nel maggio del 1926 un gruppo scismatico di
rigorosi egualitari costituì l'"Open Door Council"[181]. Questo divenne
finalmente un movimento internazionale che proseguì i suoi lavori fino al
1965.

Altre importanti normative sociali di questo periodo compresero la "Sex
Disqualification (Removal) Act 1919", che aprì le libere professioni alle
donne, e la "Matrimonial Causes Act 1923" (legge sul diritto matrimoniale).
Nel 1932 NUSEC separò il suo lavoro di patrocinio dall'istruzione e continuò
le attività precedenti come "National Council for Equal Citizenship"
(Consiglio nazionale per la parità di cittadinanza) e quest'ultimo poi come
"Townswomen's Guilds" (Gilda dei cittadini, TG). Il Consiglio continuò la
propria opera fino al termine della seconda guerra mondiale.

«Si pose così il problema del controllo delle nascite, di cui il pastore
protestante Thomas Robert Malthus fu l'angosciato interprete e il neo-
malthusianesimo l'elaboratore moderno, votato alla causa dell separazione
della sessualità dalla procreazione. Le ragazze-madri, sedotte e abbandonate,
invasero i reparti di maternità degli ospedali e divennero - insieme con i
loro figli illegittimi - le eroine dei romanzi popolari. Il parto rimaneva una
delle principali cause di mortalità femminile[182].»

Le leggi dell'epoca impedirono alle femministe di discutere e affrontare i
diritti riproduttivi. Annie Besant fu giudicata e condannata ai termini
dell'"Obscene Publications Act 1857" mel 1887 per aver fatto pubblicare i
risultati filosofici[183] di Charles Knowlton initolati _Fruits of Philosophy_
, un'opera incentrata sulla pianificazione familiare e la contraccezione, in
quanto risultante essere una "pubblicazione oscena"[184][185].

Knowlton venne precedentemente condannato anche negli Stati Uniti d'America
per la stessa ragione. Besant e il suo collega Charles Bradlaugh vennero in
seguito assolti in giudizio. La pubblicità conseguente contribuì a determinare
un calo del tasso di natalità in tutto il Regno Unito[186][187]. Besant più
tardi scrisse anche _The Law of Population_[188].

«L'infanticidio e l'aborto compensavano i fallimenti di una contraccezione
preventiva del tutto approssimativa. Dall'Inghilterra cominceranno a
diffondersi l'uso del profilattico, assieme a spugne assorbenti e lavande
spermicide: stava per iniziare la prima "generazione consapevole". "Non
riproducetevi, producete meglio" gridava la pacifista tedesca Helene Stöcker:
"Amore libero e senza rischi"[189].»

Negli Stati Uniti Margaret Sanger venne perseguitata per il suo libro _Family
Limitation_ ai termini delle "Comstock laws" nel 1914 e fu costretta a fuggire
in Gran Bretagna fino a quando non fu sicura di poter tornare. Il lavoro di
Sanger venne perseguito anche nelle isole britanniche; qui fece la conoscenza
con Marie Stopes la quale non fu mai condannata anche se regolarmente
denunciata per la sua promozione del controllo delle nascite. Nel 1917 Sanger
inizio la pubblicazione stabile del suo giornale _Birth Control Review_[190].

Nel 1926 Sanger arrivò a tenere una conferenza sul controllo delle nascite
rivolta alle donne ausiliarie del Ku Klux Klan a Silver Lake nel New Jersey,
che definì un'"esperienza strana"[191]. La costituzione dell'"Abortion Law
Reform Association" nel 1936 fu un fatto che risultò essere ancora più
controverso. La sanzione britannica per il reato di aborto era già stata
ridotta dalla pena di morte all'ergastolo tramite la "Offences against the
Person Act 1861", anche se alcune eccezioni vennero consentite nell'"Infant
Life (Preservation) Act 1929"[192][193].

Dopo le accuse formulate dall'esperto di ginecologia Aleck Bourne nel 1938 sui
pericoli conseguenti agli aborti clandestini un Comitato apposito presieduto
dal barone Norman Birkett nel 1939 formulò tutta una serie di raccomandazioni
volte a favorire una riforma, che però vennero tutte accantonate allo scoppio
della seconda guerra mondiale, insieme a molte delle altre maggiori questioni
femminili[194].

Nei Paesi Bassi Aletta Jacobs (1854-1929), il primo medico-donna olandese,
assieme alla femminista Wilhelmina Drucker (1847-1925) condussero discussioni
e azioni a favore dei diritti riproduttivi. Jacobs giunse ad importare
diaframmi dalla repubblica di Weimar per poterli distribuire gratuitamente
alle donne povere.

Nella maggior parte dei paesi che si ritrovarono in prima linea le donne si
offersero volontariamente o vennero reclutate col il compito di svolgere
svariate attività a sostegno dello sforzo nazionale di guerra. In Gran
Bretagna le donne vennero assegnate ai servizi di lavoro industriale o a
quello militare non combattuto. I servizi britannici giunsero ad arruolare
fino a 460 mila donne; il più vasto di questi, l'Auxiliary Territorial Service
ebbe fino ad un massimo di 213 mila donne iscritte, molte delle quali
servirono nel ruolo di combattimento della contraerea[195][196].

In molti paesi, tra cui la Germania nazista e l'Unione delle Repubbliche
Socialiste Sovietiche le donne si offriono volontariamente o vennero
coscritte; in Germania le giovani donne furono volontarie nella Lega delle
ragazze tedesche e assistettero la Luftwaffe nelle operazioni di contraerea o
in qualità di combattenti guerrigliere nella Werwolf contro le linee degli
alleati della seconda guerra mondiale[197].

In Unione Sovietica circa 820 mila donne sevirono inambito militare come
medici, operatrici radiofoniche, ausiliarie nella conduzione di autocarri,
cecchine, fino ad essere piloti da combattimento e ufficiali di comando[198].

Molte donne statunitensi mantennero i loro lavori domestici e spesso a questi
vi aggiunsero anche un lavoro retribuito, specialmente se collegato ad un
lavoro bellico. Molto di più di quanto non accadde nella guerra precedente un
numero assai elevato di donne venne assunto per lavori non specializzati o
semi qualificati nel campo dell'approvvigionamento di munizioni e le barriere
contro le donne sposate si alleviarono. La popolare icona Rosie the Riveter
divenne uno dei maggiori simboli per un'intera generazione di donne
lavoratrici americane.

Inoltre 300 mila donne servirono in uniforme militare statunitense in
organizzazioni come la "Women's Army Corps" e WAVES. Con molti ragazzi
scomparsi gli organizzatori sportivi cercarono di creare squadre professionali
femminili come la "All-American Girls Professional Baseball League", che venne
chiusa poco dopo il termine della guerra. Nel corso del secondo dopoguerra la
maggior parte delle fabbriche di munizioni vennero chiuse e i piani di lavoro
civile sostituirono presto le loro temporanee lavoratrici con i veterani di
ritorno, che ebbero la priorità[199].

«Il progresso scientifico e tecnologico favorì l'emancipazione delle donne.
L'ostetricia prima e l'ospedalizzazione del parto avrebbe fatto diminuire
sensibilmente la mortalità materna: diminuendo il numero di parti grazie alla
contraccezione le donne risparmiarono anche le proprie vite, affrancandosi
così dai rischi di una morte precoce. L'altra grande rivoluzione è stata
quella prodotta dall'invenzione della pillola anticoncezionale: ma l'idea di
renderle padrone della propria fertilità ripugnò a molti medici, così come
alla Chiesa cattolica, allo Stato e alla morale comune[200]»

Il femminismo della seconda ondata individua un periodo di attività femminista
svoltasi degli inizi degli anni sessanta fino al termine degli anni ottanta,
che videro inestricabilmente collegate le disuguaglianze culturali e
politiche. Il movimento incoraggiò le donne a comprendere quegli aspetti della
loro vita personale in una maniera profondamente politicizzata, visti come
riflessi di una struttura di potere volta inestricabilmente verso il sessismo.

Mentre le femministe della prima ondata si concentrarono su alcuni diritti
delle donne assoluti come il suffragio femminile, le femministe della seconda
ondata si concentrarono su altre questioni di uguglianza culturale, come il
porre fine una volta per tutte alla discriminazione[201].

Nel 1963 la pubblicazione di _La mistica della femminilità_ per opera di Betty
Friedan (1921-2006) divenne la voce per il malcontento e il disorientamento
che le donne sentivano per essere state accantonate in posizioni di
occupazioni casalinghe e familiari dopo esser riuscite ad ottenere almeno un
diploma. Nel testo Friedan esplorò le radici del cambiamento dei ruoli
femminili dalla forza lavoro essenziale durante la seconda guerra mondiale
allo status di casalinga e madre nell'immediato dopoguerra e valutò le forze
che condussero questo cambiamento nella percezione dei ruoli femminili.

Nel corso del decennio successivo il movimento di emancipazione femminile
attraverso "Women's Liberation" divenne una frase e un concetto comuni.

L'espressione "liberazione femminile" è talvolta usato per riferirsi al
femminismo nel corso della sua storia[202], ma il termine è divenuto di
diffusione popolare solo recentemente.

Il concetto di "liberazione" venne associato alle aspirazioni femministe già a
partire dal 1895[203][204]; appare in seguito nel contesto della "liberazione
delle donne" nel 1949 con _Il secondo sesso_ della filosofa francese Simone de
Beauvoir (1908-1986), comparendo poi nella sua traduzione inglese nel 1953. La
frase "liberazione femminile" fu utilizzata per la prima volta nel 1964[205],
in stampa nel 1966[206]. L'equivalente francese, "libération des femmes",
risale al 1911[207].

La frase "liberazione delle donne" venne utilizzata nel 1967 dal movimento
studentesco statunitense Students for a Democratic Society, che tenne una
discussione sul tema. Nel 1968 la frase "Fronte di liberazione delle donne"
apparve per la prima volta all'interno della rivista _Ramparts_ e cominciò
presto a far riferimento al movimento femminista nel suo complesso[208].

A Chicago le donne disilluse dalla New Left s'incontrarono separatamente nel
1967 e fecero pubblicare _Voice of the Women's Liberation Movement_ (Voce del
Movimento di Liberazione Femminile) nel marzo del 1968. Quando il concorso di
Miss America si svolse ad Atlantic City nel settembre di quell'anno[209] i
mezzi di comunicazione di massa fecero riferimento, dandogli un ampio risalto,
alle manifestazioni che ne derivarono come ispirate da "Women's Liberation".
La "Chicago Women's Liberation Union" venne costituito nel 1969[210].

Gruppi simili con titoli simili apparvero in molte parti degli Stati Uniti
d'America; l'incendiare il reggiseno, anche se come atto puramente
fittizio[211], si associò al movimento e i media presto coniarono ulteriori
termini come "libber", anche se "Women's Liberation" riuscì a persistere sugli
altri termini rivali del nuovo femminismo, catturò l'immaginazione popolare e
rimase nel tempo accanto al vecchio termine "Women's Movement"[212].

Il femminismo, la sua teorizzazione e il suo attivismo nel corso degli anni
sessanta vennero informati e alimentati dal clima sociale, culturale e
politico di quel decennio. Questa volta fu caratterizzato da una maggior
partecipazione femminile all'istruzione superiore, oltre che con l'istituzione
di corsi di studi accademici sulle donne[213] e con dipartimenti d'ideologia
femminista in altri settori connessi come la politica, la sociologia, la
storia e la letteratura[28]. Questo cambiamento accademico negli interessi
mise fortemente in discussione lo status quo. i suoi standard e soprattutto la
sua autorità[214].

L'ascesa del movimento di liberazione delle donne rivelò ben presto
l'esistenza di "femminismi multipli" o diverse lenti femministe sottostanti,
anche a causa delle differenti origini dalle quali i vari gruppi si erano
venuti a formare e intersecarsi, oltre che per la complessità e la
contraddittorietà dei problemi affrontati[215].

bell hooks (1952- ) è nota per essere un'importante critica del movimento,
innanzitutto per la sua mancanza di voce data alle donne più oppresse, per la
mancanza di enfasi sulle disuguaglianze razziali e di ceto sociale, infine per
la distanza assunta nei confronti delle tematiche che maggiormente dividono le
donne stesse[216].

Nel corso di questi due decenni le militanti femministe italiane non mancarono
di criticare le attiviste degli anni precedenti, ma così si trovarono molte
volte in contrapposizione diretta tra di loro.

Spesso associate con i movimenti della New Left e tentate, secondo i loro
avversari, dall'estrema sinistra (vedi Movimento del '77, si trovarono invece
anche a volte inserite in partiti politici meglio integrati nella politica
classica.

L'Unione donne italiane, legata soprattutto al partito comunista italiano e al
partito socialista italiano, ebbe un'opinione piuttosto negativa nei confronti
di questo movimento. Tuttavia le divisioni gradualmente diminuirono e quelle
che originariamente erano state considerato come richieste estreme finirono
con l'essere recuperate dagli stessi partiti ufficiali[217].

Il Referendum abrogativo del 1974 in Italia vide la vittoria della legge sul
divorzio, mentre i Referendum abrogativi del 1981 in Italia videro il trionfo
della legalizzazione dell'aborto.

Autorizzate da _La mistica della femminilità_ le nuove attiviste femministe
degli anni settanta affrontarono maggiormente le questioni politiche e
sessuali nella loro scrittura, inclusa la rivista _Ms._ di Gloria Steinem
(1934- ) e il libro _Sexual Politics_ di Kate Millett (1934- ). L'indagine
spietata di Millett sugli scrittori maschi, i loro atteggiamenti e le loro
preoccupazioni, volle dimostrare che il sesso è anche politica e che la
politica raffigura sempre il potere squilibrato nei rapporti di genere.

_The Dialectic of Sex_ della canadese Shulamith Firestone (1945-2012) descrive
una rivoluzione basata sul marxismo riferita come "La guerra del sesso".
Considerando i dibattiti svolti sul patriarcato ella sostenne che la
dominazione maschile era oramai una questione datata "oltre la storia
registrata nello stesso regno animale"[218].Ora il femminismo era entrato
anche nel _Dizionario_[219]

_L'eunuco femmina_ dell'australiana Germaine Greer (1938- ), _Women's
Liberation and the New Politics_ della britannica Sheila Rowbotham (1943- ) e
_Woman's Estate_ della psicanalista neozelandese Juliet Mitchell (1940- )
rappresentano la prospettiva anglofona. Mitchell sostenne che il movimento
avrebbe dovuto essere visto come un fenomeno internazionale con manifestazioni
diversificate basate sulla cultura locale.

Le donne britanniche si avvicinarono alla sinistra politica e organizzarono
piccoli gruppi di discussione locali, in parte attraverso il "London Women's
Liberation Workshop" e le sue pubblicazioni come _Shrew_ e la newsletter
_LWLW_[220]. Sebbene vi fossero anche delle manifestazioni la messa a fuoco
rimase sulla sensibilizzazione o sull'attivismo politico destinato a portare
una causa o una condizione specifica all'attenzione di un pubblico sempre più
ampio[205][219].

Kathie Sarachild (1943- ) con il gruppo del femminismo radicale "Redstockings"
ebbe a descrivere la sua funzione precipua nell'azione che le donne " _trovino
quello che prima pensavano fosse un dilemma individuale come invece una
situazione sociale_ ". Le donne scopersero che le loro esperienze
eminentemente personali fossero in realtà informazioni che avrebbero potuto
trovare fiducia nella formulazione di analisi politiche generali.

Nel frattempo, negli Stati Uniti, le frustrazioni femminili si
cristallizzarono attorno alla mancata ratifica dell'Equal Rights Amendment nel
corso degli anni settanta. Il libro del 1975 _Against Our Will_ (Contro la
nostra volontà) della giornalista Susan Brownmiller (1935- ) introdusse un
programma esplicito contro la violenza maschile, in particolare la violenza
sessuale maschile, in un trattato sullo stupro. La sua affermazione secondo
cui " _lapornografia è la teoria e lo stupro è la pratica_" produsse sensi di
colpa profondi[221] intorno ai concetti di oggettivazione[222] e di
mercificazione dei valori spirituali della donna. L'altro grande libro di
Brownmiller, _In our Time_ (2000) è invece una storia della liberazione
femminile.

Infine, da menzionare come contributo originale, vi è anche lo _SCUM
Manifesto_ (Manifesto per l'eliminazione dei maschi) di Valerie Solanas datato
1967.

Mentre l'obiettivo principale della prima ondata femminista fu quello del
raggiungimento della parità di diritti giuridico-civili tra uomini e donne la
seconda ondata, anche se non si limitò a questo, si concentrò fondamentalmente
sul tema del corpo delle donne e sul diritto a disporne liberamente; pertanto
i problemi legati alla libertà sessuale, alla contraccezione e all'aborto
divennero centrali. Ogni paese occidentale ebbe una sua propria organizzazione
femminista e le sue particolari lotte, ma gli scambi, attraverso il flusso di
informazioni condussero ad un'unità internazionale. Così sia nell'Europa
occidentale che in America del Nord grandi campagne vennero effettuate per il
riconoscimento del diritto all'aborto[223].

Come già accennato anche la questione della violenza sessuale costituì uno dei
punti fondanti che riunì tutte le femministe e, in molti paesi occidentali, si
basò essenzialmente sulle pratiche di difesa, protezione e cura per le donne
violentate. L'unità internazionale apparve in occasione di eventi come l'8
marzo 1976 quando un "Tribunale internazionale dei crimini contro le donne"
venne istituito a Bruxelles; più di 2.000 donne testimoniarono su casi di
incesto, escissione della clitoride e, più in generale, sulla violenza contro
le donne subita a causa del loro sesso[224].

Una tale unità non fu il risultato della negazione dell'esistenza di opinioni
politiche decisamente opposte (il femminismo socialista, il femminismo
marxista, il femminismo radicale, l'anarco-femminismo ecc), ma semmai la
csocienza comune della necessità di una lotta universale contro una società
rimasta profondamente ancorata al sessismo[225].

La seconda ondata del femminismo si concluderà negli Stati Uniti d'America nei
primi anni ottanta con le polemiche anche assai riguardanti i temi della
sessualità (le cosiddette guerre sessuali femministe), in attesa dell'inizio
della terza onda nei primi anni novanta[226].

Susan Griffin (1943- ) fu una delle prime femministe a scrivere sulle
implicazioni della pornografia nei suoi aspetti sociologici nel suo libro del
1981 _Pornography and Silence: Culture's Revenge Against Nature_. Al di là
delle posizioni di Brownmiller e Griffin, Catharine MacKinnon (1946- ) e
Andrea Dworkin (1946-2005) influenzarono i dibattiti e l'attivismo intorno
alle questioni della pornografia e della prostituzione, in particolare alla
Corte suprema del Canada[227].

MacKinnon, un'avvocatessa, ebbe a dichiarare " _essere violentate ed essere di
sesso femminile fa parte del processo quotidiano di andare incontro alla vita_
"[228]. Ella provò a spiegare la molestia sessuale dicendo che " _non
significa che tutti vogliono scoparci, vogliono solo farci del male, dominarci
e controllarci, per questo ci stanno scopando_ "[229].

Alcuni videro il femminismo radicale come l'unico movimento che fosse
veramente capace di esprimere tutto il dolore costituito dall'essere una donna
in una società ancora fortemente sbilanciata verso la disuguaglianza, in
quanto ritrasse quella realtà con le esperienze dirette dei colpevoli e delle
violate, un fatto che vorrebbe sempre avere la pretesa di essere la
norma[230]. I critici, tra cui anche alcune femministe, libertari civili e
giuristi, trovarono invece questa posizione alquanto scomoda e
alienante[2][231][232].

Questo approccio evolvette fino a trasformare la ricerca e la prospettiva
sullo stupro da un'esperienza esclusivamente individuale ad un problema
eminentemente sociale[233].

La storica della sessualità e di studi di genere Nancy F. Cott (1945- )
contraddistingue il femminismo moderno e i suoi antecedenti, in particolare la
lotta per il suffragio femminile, affermando che nei due decenni che
precedettero la promulgazione nel 1920 del XIX emendamento della Costituzione
degli Stati Uniti d'America il movimento privilegiò la differenziazione
sociale, l'attenzione all'individualità e alla diversità; mentre le nuove
questioni riguardarono più il sesso come un costrutto sociale, l'identità di
genere e le relazioni tra i generi[235].

Politicamente, ciò rappresentò il passaggio da un confortevole allineamento
ideologico con il diritto vigente, con uno più radicalmente associato alla
sinistra politica[235].

Nell'immediato secondo dopoguerra Simone de Beauvoir (1908-1986) si oppose con
forza alla norma che voleva la "donna nella casa"; ella introdusse una
dimensione esistenziale al femminismo con la pubblicazione di _Il secondo
sesso_ nel 1949. Mentre fu meno attivista rispetto al suo lavoro di filosofa e
romanziera, firmò comunque uno dei manifesti del "Mouvement de Libération des
Femmes ".

Il femminismo della seconda ondata venne anche caratterizzato da una teoria
femminista che si accompagnò all'azione; benché già nei decenni precedenti le
autrici militanti produssero testi importanti, fu negli anni settanta che si
vide uno sbocciare significativo di riflessioni che cercarono di comprendere
le cause della riduzione in schiavitù delle donne avvenuta nei secoli
precedenti. Ciò si tradusse in un'analisi serrata del patriarcato al fine di
comprendere e combattere gli strumenti del suo potere[236].

La rinascita dell'attivismo femminista alla fine degli anni sessanta è stata
accompagnata da tutta una letteratura di ciò che potrebbe essere considerata
come relativa alle questioni associate alle donne, come le preoccupazioni
concernenti la sopravvivenza del pianeta Terra e quelle associate al
pacifismo, alla spiritualità (vedi teologie femministe) e all'attivismo con
matrice risalente all'ecologismo[237] (vedi ecofemminismo).

L'atmosfera che ciò ha creato ha rilanciato lo studio e il dibattito sulla
"matricentricità" come rifiuto del determinismo, come viene rappresentato ad
esempio da Adrienne Rich (1929-2012) in _Of Woman Born_ e da Marilyn French
(1929-2009) in _Beyond Power_. Per le esponenti del femminismo socialista,
come Evelyn Reed (1905-1979) , il potere patriarcale ha mantenuto saldamente
nelle sue mani il capitalismo \- fin dalle sue fondamenta - attraverso la
proprietà privata.

Altre opere importanti che comparvero in quegli anni furono i già citati
_Sexual Politics_ di Kate Millett (nel 1969) e _The Dialectic of Sex: The Case
for Feminist Revolution_ di Shulamith Firestone (nel 1970). Per tutto questo
periodo due gruppi, il femminismo radicale e il femminismo marxista, si
oppongono sulla questione dell'autonomia che avrebbe dovuto avere il movimento
femminista nell'ambito del marxismo.

Ma la lotta politica fu ben lungi dall'essere l'unico oggetto di studio delle
teoriche femministe le quali s'interessarono ad aspetti della vita quotidiana
spesso trascurati fino ad allora, primo fra tutti il campo della sessualità,
poi il posto delle donne nella storia ed anche la condivisione del lavoro
domestico.

Le femministe, per progettare le loro teorie partirono dall'esperienza diretta
delle donne, ma si basarono anche sulle varie analisi della società forgiatesi
nel corso del XIX secolo, come la psicoanalisi, la sociologia e nella seconda
metà del XX secolo le analisi accademiche come lo strutturalismo e il post-
strutturalismo[238].

Ann Taylor Allen (1944- )[239] descrive infine le differenze tra il collettivo
pessimismo maschile dei più importanti intellettuali maschi come Ferdinand
Tönnies, Max Weber e Georg Simmel all'inizio del ventesimo secolo[240]
rispetto all'ottimismo delle loro controparti femminili, ma i cui contributi
sono però stati in gran parte ignorati dagli storici sociali dell'epoca[241].

Nella metà degli anni ottanta il femminismo appare come in un periodo di
trasformazione. Le lotte degli anni settanta permisero progressi significativi
in materia di diritti delle donne. Il femminismo sembra essere oramai
istituzionalizzato di modo che le giovani donne non sono più interessate al
movimentismo affermando di godere dei progressi conquistati dalle lotte delle
generazioni precedenti.

Allo stesso tempo la società occidentale assistette ad una critica proveniente
dall'antifemminismo ben evidenziata da Susan Faludi (1959- ) nel suo libro del
1991 _Backlash: The Undeclared War Against American Women_ (Backlash, la
guerra fredda contro le donne). Le donne, dopo anni di lotta, non avrebbero in
realtà guadagnato nulla: il femminismo ha trasformato le relazioni di genere
per la sfortuna di entrambi i sessi e le donne sarebbe sole piuttosto che
indipendenti e costrette a rinunciare alla maternità per mantenere la propria
posizione lavorativa così faticosamente guadagnata. Il femminismo, piuttosto
che il sistema sociale dominante, sarebbe responsabile per le disgrazie delle
donne[242].

Faludi mette in evidenza il fascismo ancora imperante in cui la vittima è pur
sempre una donna. Perché in questa nuova società in cui le donne hanno diritti
conquistati, il tradizionale luogo dell'uomo non è più stabilito, pertanto il
discorso antifemminista tende a tornare alla questione del ruolo della
casalinga. Messaggi di trasformazione nelle arti, quali film, o nei media
mirano a dare un'immagine della femminilità ancora soggetta ad un modello che
è infine nient'altro che una variante del vecchio. La donna deve essere
attraente, in modo da ben presentare alle avances del sesso maschile e,
finalmente realizzata, quando diventa madre[243].

In Unione Sovietica, nonostante le leggi favorevoli alle donne, le
discriminazioni persistettero, soprattutto in termini di carriera o stipendio
e la violenza domestica e la molestia sessuale rimasero ben presenti. Tuttavia
le donne degli anni 1960 e 1970 si arresero di fronte a questi temi, la
disuguaglianza non sembrò essere il loro problema maggiore[244].

Durante la _Glasnost_ e dopo la dissoluzione dell'Unione Sovietica, circoli
femministi cominciano ad emergere a partire dall'Intelligencija femminile
delle grandi città. Ma il declino economico apparso così evidente nella Storia
della Federazione Russa è particolarmente difficile da sopportare
finanziariamente per le donne. Nel 1980 elle rappresentarono dal 70 all'80%
della totalità dei disoccupati in Russia. Le posizioni aperte alle donne
furono spesso mal pagati e molti posti vacanti specificarono che solo donne
giovani e belle potevano presentare la loro candidatura[245].

Per lottare contro il discorso dominante e rendere effettiva la parità ancora
solo teorica tra uomini e donne, ma anche per prendere in considerazione gli
elementi che in precedenza erano assenti dal pensiero femminista, come le
peculiarità delle donne che non vivono in un mondo capitalista bianco, nacque
una nuova forma di femminismo, spesso denominato "terza ondata"[242].

L'afroamericana Rebecca Walker introdusse per la prima volta il termine nel
1992 in un articolo _Becoming the Third Wave_[246]. Questa nuova generazione
di movimenti femministi provenne principalmente da attivisti neri, lesbiche e
disabili; essi si sviluppano nel corso degli anni 1980-1990, contro il
carattere bianco e borghese dell'onda precedente. Non presentarono un fronte
comune e i vari gruppi femministi dimostrarono la loro opposizione anche
offrendo rappresentazioni contrastanti delle donne.

Questo è il femminismo sessual-positivo che non temette di attaccare il
femminismo radicale, visto oramai come un movimento normativo che considerava
la sessualità esclusivamente come strumento di dominio maschile. La posizione
radicale fu particolarmente critica nei confronti sia della pornografia che
della prostituzione, mentre le femministe pro-sessuali, ispirate dal movimento
Queer, rivendicarono il diritto ad una "sessualità differente"[247].

Il femminismo della terza onda fu quindi piuttosto un insieme di diversi
movimenti politici e sociali. A differenza dei loro predecessori, le donne
portarono avanti più fronti di lotta allo stesso tempo, il che rende la loro
categorizzazione ancora più difficoltosa; inoltre, questa terza ondata venne
anche denominata "postfemminismo", "nuovo femminismo" o "metafemminismo",
mostrando così tutta la difficoltà di etichettare le forme di azione che
promosse. Questo è tanto più vero che i termini scelti sono ambigui; il
neologismo "postfemminismo" è stato utilizzato anche per indicare un movimento
inserito nella tradizione del postmodernismo o una critica della seconda onda
del tutto simile a quella ben evidenziata da Susan Faludi[248].

Il femminismo della "terza ondata" ebbe inizio nei primi anni novanta in
risposta a ciò che le giovani donne percepivano come i fallimenti subiti dalla
"seconda ondata"; rispose anche alla sfida contro le iniziative e i movimenti
della seconda onda. Il femminismo della terza ondata cercò di sfidare o di
evitare le nozioni di "femminilità" date dall'essenzialismo della seconda
ondata il quale sottolineò esclusivamente le esperienze del ceto medio e
superiore bianco a cui le donne appartenevano.

L'interpretazione data dal post-strutturalismo del binarismo di genere e della
sessualità assieme ad una comprensione di genere non-binario, cioè non solo
come mascolinità o femminilità, risultò essere fondamentale per gran parte
dell'ideologia della terza ondata; le femministe si descrissero ora come
"micropolitiche" e sfidarono i paradigmi acquisiti della seconda onda, se cioè
tali azioni sono unilateralmente buone per il sesso
femminile[135][201][249][250].

Questi aspetti del femminismo della terza onda emersero inizialmente già verso
la metà degli anni ottanta. Le leader femministe radicali della seconda ondata
come la chicana Gloria Anzaldúa (1942-2004), la già citata bell hooks, Chela
Sandoval (1956- ), Cherríe Moraga (1952- ), la poetessa afroamericana Audre
Lorde (1934-1992), la studiosa di antropologia italiana Luisa Accati (1942- ),
la sinoamericana Maxine Hong Kingston (1940- ) e tante altre femministe di
colore richiesero una nuova soggettività nella voce femminista. Esse
desiderarono che il pensiero femminista di maggior rilevanza prendesse in
considerazione anche e soprattutto le soggettività legate all'appartenenza
etnica.

Questa messa a fuoco sull'intersezionalità tra etnia e genere rimase
prominente attraverso le udienze del caso relativo alle accuse di molestia
sessuale rivolte contro il giudice afroamericano Clarence Thomas, membro della
Corte suprema degli Stati Uniti d'America, nel 1991; ma cominciò a spostarsi
con il "Freedom Ride 1992", una guida alla registrazione elettorale nelle
comunità povere di minoranza etnica e i cui slogan intesero riunire sotto
un'unica ala le giovani femministe. Per molti i raduni dei giovani furono il
legame comune all'interno del femminismo della terza ondata[135][201].

«Spesso la cultura lesbica femminista è servita da modello alla cultura LGBT
più in generale. L'influenza delle lesbiche sul movimento contemporaneo di
emancipazione delle donne è stata notevole: il radicalismo della contestazione
del patriarcato ha segnato una tappa fondamentale[251].»

Il lesbismo durante la seconda ondata fu molto visibile sia all'interno ma
anche al di fuori del femminismo. Le lesbiche si sentirono sconfitte sia dalla
parte del movimento LGBT sia da quella della liberazione delle donne, dove si
denominarono "Lavender Menace" (Minaccia porpora); produssero il manifesto
intitolato "The Woman-Identified Woman" (1970) il quale mise le donne lesbiche
in prima linea nel movimento di liberazione. Il libro del 1973 "Lesbian
Nation: The Feminist Solution" (Nazione lesbica: soluzione femminista) di Jill
Johnston (1929-2010) sostenne il cosiddetto "separatismo lesbico".

Nella sua forma estrema questo venne espresso come l'unica scelta appropriata
per una donna; nella generalità dei casi il movimento lesbico venne accolto
favorevolmente nel movimento femminista delle donne. La minaccia rappresentata
da questa unione per la normatività maschile venne dimostrata dalla sfida
maschile che ne seguì.

Per quanto concerne i diritti riproduttivi le femministe cercarono il diritto
alla contraccezione e al controllo delle nascite, che furono quasi
universalmente limitate fino agli anni sessanta. Le femministe sperarono di
utilizzare la prima pillola contraccettiva per liberare le donne e lasciarle
liberamente decidere i termini in cui avrebbero potuto avere un figlio.

Sentirono che l'autocontrollo riproduttivo fosse indispensabile per
l'acquisizione della piena indipendenza economica dagli uomini. Anche la
possibilità di acceso all'aborto venne ampiamente richiesto per questi stessi
motivi, ma ciò fu più difficoltoso da conquistare a causa delle profonde
divisioni esistenti all'interno della società civile nei riguardi di questo
tema.

Le femministe della terza ondata combatterono anche per accelerare
l'accettazione sociale della libertà sessuale femminile, poiché le norme
sociali vigenti permettevano agli uomini di avere un maggior numero di partner
sessuali senza per questo venire biasimati o rimproverati od ottenerne una
stigmatizzazione, le femministe ricercarono l'uguaglianza sessuale attraverso
quella forma di libertà e incoraggiarono la più completa e totale "liberazione
e rivoluzione sessuale" per le donne, compresa la sessualità svolta
esclusivamente per il piacere sessuale con partner multipli, sempre che lo
desiderassero (vedi poliamore).

Molti attivisti della Generazione X (nati tra il 1960 e il 1981) furono più
avanzati rispetto alle femministe della seconda ondata nel loro essere
efficienti, responsabili e indipendenti. In risposta all'immagine passiva
della femminilità, virginale e debole, la terza onda mise in evidenza una
donna rassicurata, cosciente di sé, potente e sessualmente libera[252].

Lo sviluppo della terza ondata sarebbe originato da questa opposizione tra le
generazioni; le autrici americane misero in luce il conflitto generazionale
per spiegare la nascita di una terza ondata che abbandonava il gruppo in lotta
per asserire invece la necessità di una battaglia individuale, sostenendo
l'unicità di ogni donna piuttosto che un vago e troppo teorico ideale
femminile[253].

Inoltre il pensiero femminista diventa da questo momento in poi parte di una
riflessione più generale sulla società guidata dai filosofi postmoderni e
post-strutturalisti. Il decostruttivismo avviato da Jacques Derrida trovò
un'eco importante tra autrici come Julia Kristeva (1942- ), Luce Irigaray
(1930- ) ed Hélène Cixous (1937- ) per le quali la sottomissione delle donne è
nata dalla costruzione maschile della società e del linguaggio. Sulla base
della definizione proposta a suo tempo da Simone de Beauvoir, la femminilità
come alterità al mondo maschile, il femminismo postmoderno si propose di
evidenziare questa differenza e il suo valore rifiutando in toto il sistema di
pensiero fondato sulla mascolinità[254][255].

Se questa terza ondata divenne facilmente rilevabile nel paesaggio sociale
nordamericano, non fu lo stesso in Francia, dove solo le prime due onde si
stabilizzano inizialmente nel tempo cronologico; i movimenti più recenti
vengono piuttosto visti come un'evoluzione del movimento precedente[256].
Questa terza onda si inserirebbe pertanto come proseguimento della seconda, ma
con una riflessione critica sull'ideologia da questa proposta: " _lapolitica
del femminismo della terza onda non si chiude attorno ad un programma unitario
e universale, ma piuttosto opera una contestualizzazione universale_"[253].

Le femministe di questa terza ondata scelsero di combattere contro il sessismo
e la violenza contro le donne con l'ironia, l'umorismo e dirottando gli stessi
simboli del sessismo.

_I monologhi della vagina_ , un'opera teatrale di Eve Ensler (1953- ), o i
manifesti umoristici delle Guerrilla Girls ne rappresentano un'illustrazione
perfetta[257]; esse fecero inoltre irruzione nella scena artistica, come ad
esempio nel rock. I collettivi punk e le militanti delle riot grrrl nacquero
nei primi anni novanta negli Stati Uniti d'America, in reazione al maschilismo
presente nella scena rock e alla mancanza di rappresentanza delle donne
nell'ambito musicale.

Le ragazze fondarono bande musicali e scrissero canzoni che denunciarono il
sessismo, tra cui lo stupro e la violenza domestica[258]; per esempio Bikini
Kill, fondato da Kathleen Hanna e Tobi Vail "denunciò i legami esistenti tra
classe sociale e disuguaglianza di genere" oppure Bratmobile, il gruppo
femminista di Allison Wolfe e Molly Neuman creatore del fanzine _Girl germs_.

Strettamente collegato al movimento Queer e al femminismo sessual-positivo, il
movimento della terza onda utilizzò opuscoli, fanzine, conferenze ed eventi
come mezzi di supporto alla causa e al ruolo delle donne nella musica[259];
esso si concluse intorno al 1996 con la dissoluzione dei principali gruppi e
le accuse di incitamento alla violenza da parte dei mezzi di comunicazione di
massa come _Newsweek_ o _Seventeen_[260]. L'uso delle nuove tecnologie
naturalmente non fu trascurato e condusse persino alla formazione di un
movimento, il cyberfemminismo[261].

«L'uguaglianza va a cozzare contro una rappresentazione della differenza dei
sessi con grandi potenzialità discriminatorie. Le religioni, soprattutto il
cattolicesimo e l'islam, si confermano refrattarie all'emancipazione
femminile, come se la subordinazione delle donne fosse il pilastro
irrinunciabile della creazione divina. Il fondamentalismo, antilaico e
antifemminista, mette in pericolo le conquiste delle donne[262].»

Dopo la seconda guerra mondiale l'organizzazione delle Nazioni Unite estese la
portata del femminismo a livello globale. Esse costituirono una Commissione
delle Nazioni Unite sullo status delle donne nel 1946[263][264] e che più
tardi aderì al Consiglio economico e sociale delle Nazioni Unite (ECOSOC). Nel
1948 le Nazioni Unite promulgarono la Dichiarazione universale dei diritti
umani, che protegge "gli uguali diritti degli uomini e delle donne"[265] e che
si rivolsero sia alla condizione di parità sia all'equità.

A partire dalla Conferenza mondiale dell'"anno internazionale delle donne"
(1975) a Città del Messico come parte del "decennio delle donne (1975-85)
l'ONU organizzò tutta una serie di conferenze mondiali sulle questioni
femminili; queste conferenze ebbero rappresentanti femminili provenienti da
ogni angolo del pianeta e offrirono notevoli opportunità nella promozione dei
diritti delle donne. Si verificarono altresì profonde divisioni culturali e
disaccordi per quanto riguardava i principi universali[266], come dimostrato
anche dalle successive conferenze svoltesi a Copenaghen (1980) e a Nairobi
(1985).

Esempi di tali divisioni includevano la disparità nello sviluppo economico,
gli atteggiamenti adottati verso le varie forme di oppressione, la definizione
del femminismo, le posizioni riguardanti l'omosessualità, la mutilazione
genitale femminile e la politica demografica. La "Convenzione di Nairobi"
rivelò un femminismo meno monolitico il quale " _costituisce l'espressione
politica delle preoccupazioni e degli interessi delle donne provenienti da
regioni, classi, nazionalità e sfere etniche diverse. C'è e deve esserci una
diversità di femminismi, rispondenti alle diverse esigenze e preoccupazioni
delle donne e definite da loro per loro stesse. Questa diversità si basa su
una comune opposizione alruolo di genere oppressivo o alla gerarchizzazione
maschile, che tuttavia è solo il primo passo per articolare e agire su
un'agenda politica ben definita_"[267].

La quarta conferenza si tenne a Pechino nel 1995[268], dov'è stata firmata la
"piattaforma d'azione di Pechino"; ciò ha comportato un maggior impegno da
parte dei paesi membri nel raggiungere l'" _uguaglianza di genere e
l'empowerment delle donne_"[269] attraverso " _l'integrazione della dimensione
di genere_ " (vedi Gender mainstreaming) o consentendo alle donne e agli
uomini di " _sperimentare condizioni uguali per realizzare i propridiritti
umani e avere in tal maniera l'opportunità di contribuire e di beneficiare
dello sviluppo politico, economico, sociale e culturale_"[270].

La quarta ondata del femminismo costituisce un recente sviluppo all'interno
del movimento femminista. Jennifer Baumgardner identifica il femminismo della
quarta ondata a partire dal 2008 per farlo continuare fino ad oggi[271]. Kira
Cochrane, autrice di _All the Rebel Women: The Rise of the Fourth Wave of
Feminism_[272], definisce il femminismo della quarta onda come un movimento
connesso alla tecnologia[273][274]. La ricercatrice Diana Diamond definisce
questa "quarta onda" come una combinazione che "unisce la politica, la
psicologia e la spiritualità in una visione d'insieme globale del
cambiamento"[275].

Nel 2005 l'autrice Pythia Peay argomentò sull'esistenza di una quarta ondata
femminista, che riuniva la giustizia con la spiritualità religiosa (la "Dea-
logia", vedi teologie femministe)[276], Secondo le affermazioni di Baumgardner
del 2011 una quarta ondata, che incorpora in sé risorse online come i social
media, potrebbe essersi avviata nel 2008, ispirata in parte dal programma no-
profit statunitense-canadese-austaliano "Take Our Daughters and Sons to Work
Day".

Questa quarta ondata ha a sua volta ispirato o associato il "progetto Doula"
di Boston per i servizi sociali rivolti ai bambini, linee di discussione post-
aborto, perseguimento delle giustizia riproduttiva, supporto di modelli
d'abbigliamento più forti (vedi moda), sostegno per le persone transgender,
femminismo maschile, accettazione del lavoro sessuale e infine sviluppo dei
media, tra cui le campagne femminili, razziali, tramite blog (fondato da
Jessica Valenti) e twitter[277].

Secondo Cochrane una quarta ondata era apparsa nel Regno Unito e in altre
nazioni entro il 2012-23. Essa si concentra su: la disuguaglianza sessuale,
come si manifesta in molestie di strada, molestia sessuale, discriminazioni
sul posto di lavoro, vergogna del corpo[278], immagini multimediali (misoginia
online)[278], aggressioni sui trasporti pubblici[278]; poi
sull'intersezionalità, sulla tecnologia dei social media per la comunicazione
e la petizione online delle varie organizzazioni e infine sulla percezione,
ereditata dalle onde precedenti, che le esperienze individuali sono condivise
e possono quindi trovare e avere soluzioni politiche[278].

Cochrane ha identificato come quarta onda tali organizzazioni e siti web come
"Everyday Sexism Project" (fondato da Laura Bates) e "UK Feminista" (fondato e
diretto da Kat Banyard[279]) ed eventi come "Take Back the Night", "One
Billion Rising" (fondato da Eve Ensler per la prevenzione della violenza
sessuale contro le donne[280][281][282]) e "a Lose the Lads' mags
protest"[278] dove molte delle leader hanno poco più di vent'anni[278].

Nel 2014 l'educatrice sessuale Betty Dodson, che viene anche riconosciuta per
essere stata una delle leader dei primi anni ottanta, facente parte del
femminismo sessual-positivo del movimento, ha espresso l'opinione che si
considera una femminista della quarta onda. Dodson considera che le ondate
precedenti di femministe sono state banali e anti-sessuali e che per questo
motivo ha scelto di esaminare una nuova posizione del femminismo, per
l'appunto quello della quarta onda.

Nel 2014 Dodson ha lavorato con le donne per scoprire i propri desideri
sessuali attraverso la masturbazione; ella dice che il suo lavoro ha
guadagnato un nuovo scopo di vita con un rinnovato pubblico composto per lo
più di giovani, donne di successo ma che non hanno mai avuto un orgasmo. Ciò
include anche le femministe della quarta ondata, quelle che rifiutano
l'atteggiamento anti-piacere e che credono che le femministe della terza
ondata stiano oramai al palo[283].

Sempre nel 2014 Rhiannon Lucy Cosslett e Holly Baxter hanno pubblicato il loro
libro intitolato _The Vagenda_ ; le autrici si considerano entrambe femministe
della quarta onda, Come il loro sito web, con lo stesso nome del libro,
intendono bandire e sgonfiare gli stereotipi femminili promossi dalla stampa
nei confronti delle donne mainstream[284]. Un revisore del libro ha espresso
la sua delusione affermando che invece di essere "la chiamata alle armi per le
giovani donne" che si suppone debba essere, si legge invece come una
dissertazione disinteressata che descrive "tutto il male che i media hanno
sempre fatto alle donne"[285].

Il "Progetto di sessismo quotidiano" ha avuto la sua origine come campagna di
social media avviata il 16 aprile del 2012 da Laura Bates, una scrittrice
femminista britannica. Lo scopo del sito era quello di documentare esempi
quotidiani di sessismo così come venivano riportati da contributori di tutto
il mondo. Bates ha stabilito il progetto come un forum aperto in cui le donne
avrebbero potuto pubblicare le proprie esperienze di molestie subite.

Bates spiega che l'obiettivo del progetto "non è mai stato quello di risolvere
definitivamente il problema del sessismo, bensì quello di convincere le
persone ad intraprendere il primo passo per poter rendersi conto che esiste
effettivamente un problema che richiede una soluzione"[286].

Il sito web si è rivelato un tale successo che Bates ha deciso di scrivere e
pubblicare un libro, _Everyday Sexism_ , il quale sottolinea ulteriormente
l'importanza di avere questo tipo di forum online per le donne; il libro offre
una visione unica sul movimento in evoluzione e narra le innumerevoli storie
private che le donne condividono attraverso il progetto[287].

Nel novembre del 2015 un gruppo di storici che lavorano con "Clio Visualizing
History" ha lanciato "Click! The Ongoing Feminist Revolution" (Click! La
rivoluzione femminista in corso); quest'ampia mostra di storia digitale
esamina la storia del femminismo negli Stati Uniti d'America dall'epoca della
seconda guerra mondiale al presente.

L'esposizione consiste in tre sezioni principali: politica e movimenti
sociali, corpo e salute, sul posto di lavoro e in famiglia. Vi sono anche dei
collegamenti temporali interattivi che collegano una vasta gamma di fonti che
documentano la storia del femminismo americano e forniscono informazioni
sull'attivismo femminista attuale.

La metafora dell'onda è stata criticata come inadeguata, limitante e
fuorviante da un certo numero di studiosi femministi[288][289].

Mentre questa metafora era una volta utile per il femminismo negli Stati Uniti
d'America per ottenere l'attenzione necessaria e pertanto ottenere cambiamenti
politici su larga scala, come nel caso del movimento di suffragio femminile
dei primi decenni del XX secolo, in tal caso l'eventuale pertinenza potrebbe
non solo far funzionare il suo andamento temporale, ma anche il suo uso; ma
ciò è stato argomentato come essere completamente inappropriato[288].

Ad esempio le suffragette non utilizzavano il termine «femminismo» per
descrivere se stesse o il loro movimento[288]. Questa critica è forse
maggiormente conosciuta attraverso le parole di Nancy F. Cott: " _tutte le
femministe sono suffragette, ma non tutte le suffragette sono
femministe"[290]._

La metafora dell'onda è stata descritta come fuorviante e persino pericolosa
perché non solo rende silenziosi e irrilevanti i periodi di tempo tra le varie
onde, ma contribuisce anche alla concettualizzazione errata di un femminismo
egemonico di marca particolare come l'ultimo (e forse il solo) nella
comprensione di ciò che è effettivamente il femminismo[288][289].

Queste critiche sostengono il riconoscimento dei periodi di "organizzazione
sociale di massa" piuttosto che le "onde"[288]. Si è anche sostenuto che la
metafora dell'onda indebolisce la forza e la pertinenza degli argomenti
femministi, dal momento che le onde necessariamente devono avere dei picchi ma
poi ritirarsi, il che non è un quadro preciso del progresso femminista
verificatosi negli Stati Uniti o altrove[288].

Il femminismo non si ritira o scompare tra le "onde"[288][289]; ad esempio,
anche dopo l'esplosione dell'"organizzazione sociale di massa" nel corso degli
anni sessanta, settanta e ottanta, il femminismo continuò a lavorare
all'interno delle istituzioni: un lavoro molto meno affascinante ma
altrettanto importante che non richiedeva però un'attenzione così ampia[288].
Di conseguenza, abbiamo visto sempre più donne affacciarsi in molteplici
settori della forza lavoro, dell'istruzione superiore e della funzione
pubblica, e il successo dei programmi rivolti alle donne oltre che degli studi
di genere universitari negli Stati Uniti, per citare solo alcuni esempi della
continuativa e assai rilevante presenza femminista in questo momento presente
tra un'onda e l'altra[288].

La metafora dell'onda è stata ulteriormente criticata per privilegiare non
solo l'etnia e il ceto sociale di donne particolari negli Stati Uniti, ma
anche per tenere in maggiore considerazione il femminismo degli Stati Uniti
rispetto a quello presente in altre località del mondo[289]. L'accademica
statunitense specializzata in storia dell'Asia meridionale Amrita Basu
sostiene che " _la politica e le condizioni di emergenza, anziché la metafora
dell'onda - la quale non consente questo privilegio a certe persone e nazioni
particolari - mettono invece d'accordo sull'importanza e la comprensione di
tutti i popoli del mondo che hanno contribuito al femminismo e alle sue
molteplici conoscenze e significati (e che continuano a farlo)[289]._

La focalizzazione posta dalla rivoluzione francese sull'"égalité" (parte
integrante della triade composta da Liberté, Égalité, Fraternité) si estese
anche alla ingiustizie subite dalla donne francesi. La scrittrice Olympe de
Gouges modificò la _Dichiarazione dei diritti dell'uomo e del cittadino_
(1789) nella _Dichiarazione dei diritti della donna e della cittadina_ (1791)
ove sostenne che le donne, essendo tenute a rispondere davanti alla legge,
dovessero anche assumere la stessa responsabilità nell'opera legislativa.
Affrontò anche il tema del matrimonio, visto come un "contratto sociale" tra
persone uguali e attaccò quelle donne che si affidavano solo alla bellezza e
al fascino considerandole delle forme interiorizzate di schiavitù[291].

Il XIX secolo dopo la rivoluzione fu dominato dal conservatorismo, massimante
inositale per le idee femministe, come d'altronde viene molto bene espresso
negli scritti controrivoluzionari sul ruolo delle donne di Joseph de Maistre e
del visconte Louis de Bonald[292]. Un nuovo progresso signigicativo avvenne
verso la metà del secolo con la rivoluzione del 1848, la cosiddetta primavera
dei popoli e l'avvento della Seconda repubblica francese la quale introdusse
per la prima volta il suffragio universale maschile. con la vivida speranza
che benefici simili potessero venire applicati anche alle donne.

Anche se l'esponente del socialismo utopistico Charles Fourier viene
considerato uno scrittore femminista di questo lasso di tempo, la sua
influenza al momento rimase minima[293]. Con la caduta del re conservatore
Luigi Filippo di Francia nel 1848 le speranze femministe si risollevarono,
proprio come accadde nel 1790. Apparvero giornali e associazioni che si
rifacevano al movimentismo, come _La Voix des Femmes_ di Eugénie Niboyet
(1796-1883), il primo quotidiano esplicitamente femminista mai apparso in
terra francese.

Niboyet apparteneva al protestantesimo e aveva adottato il sansimonismo; il
suo giornale attirò altre donne in quello stesso movimento, tra cui la
ciabattina Jeanne Deroin (1805-1894) e l'insegnante di scuola primaria Pauline
Roland (1805-1852). Vennero fatti anche dei tentativi, che però caddero nel
vuoto, di reclutare alla causa anche la scrittrice George Sand.

Il femminismo venne visto come una minaccia anche a causa delle sue strette
correlazioni con il socialismo il quale originò in parte dalla stessa
rivoluzione. Deroin e Roland furono arrestate, processate e imprigionate nel
1849. Con l'emersione di un governo ancor più conservatore nel 1852, il
femminismo dovrà attendere di sbocciare in tutta la sua veemenza con la Terza
repubblica francese[294].

Il "Groupe Français d'Etudes Féministes" fu un'associazione intellettuale
rivolta principalmente alle donne all'inizio del XX secolo; tradusse parte
delle opere di Johann Jakob Bachofen, soprattutto _Il matriarcato_ , in lingua
francese[295] e attuò una campagna attiva per riformare il diritto di
famiglia. Nel 1905 il gruppo fondò _L'entente_ il quale pubblicò una varietà
di articoli sulla storia delle donne e che divenne presto il centro
dell'avanguardia intellettuale. Sostenne l'istruzione femminile superiore e
l'accesso a tutte quelle professioni da sempre dominate di maschi[296].

Nel frattempo le femministe socialiste del "Parti Socialiste Féminin"
adottarono una visione marxista del matriarcato. Altri, come il "Groupe
Français", si impegnarono sodo per poter giungere ad una nuova era dominata
dall'uguaglianza sociale e non per il ritorno a modelli preistorici di potere
matriarcale[297].

Il femminismo francese del tardo XX secolo è principalmente associato alla
teoria femminista della psicoanalisi, in particolar modo attraverso le opere
di Luce Irigaray (1930- ), Julia Kristeva (1941- ) ed Hélène Cixous (1937-
)[298].

Il femminismo moderno nel territorio dell'attuale Germania ha avuto inizio
durante il periodo del "guglieminismo" (dal nome del Kaiser Guglielmo II di
Germania, sovrano dell'impero tedesco dal 1888 al 1918) con le femministe che
tentarono di fare pressione su una serie di istituzioni tradizionali, dalle
università al governo, per potervi aprire le porte alle donne.

Il movimento organizzato delle donne tedesche viene ampiamente attribuito alla
scrittrice e femminista Louise Otto-Peters (1819-1895). Questo movimento
culminò nel suffragio femminile ottenuto nel 1919 grazie alla repubblica di
Weimar. Più tardi le onde successive di femministe continuarono a chiedere la
parità legale e sociale sia nella vita pubblica sia in quella familiare. Alice
Schwarzer è la femminista contemporanea tedesca maggiormente autorevole.

Lo sviluppo del femminismo in Polonia (ricreatosi in tempi moderni a partire
dall'11 novembre 1918, il giorno dell'indipendenza della Polonia) e nei
territori polacchi è stato tradizionalmente diviso in sette "onde"
successive[299].

Il femminismo radicale è emerso in Polonia nel 1920. Le sue rappresentanti
principali, Irena Krzywicka (1899-1994) e Maria Morozowicz-Szczepkowska
(1885-1968), sostennero l'indipendenza personale, sociale e legale delle donne
dagli uomini. Krzywicka, assieme allo scrittore e poeta Tadeusz Żeleński,
promosse la genitorialità pianificata attraverso la contraccezione,
l'educazione sessuale, i diritti al divorzio e all'aborto e l'uguaglianza di
genere[299].

Krzywicka pubblicò tutta una serie di articoli nell rivista _Wiadomości
Literackie_ in cui protestava decisamente contro le indebite interferenze
della Chiesa cattolica romana nella vita intima dei polacchi[299].

Dopo la seconda guerra mondiale la Repubblica Popolare di Polonia (lo stato
comunista istituito nel 1948) promosse con forza l'emancipazione femminile sia
in ambito domestico sia in quello lavorativo. Tuttavia, durante il dominio
comunista (durato fino al 1989), il femminismo in generale e la seconda ondata
femminista in particolare furono praticamente assenti. Sebbene i testi
femministi venissero prodotti nel corso degli anni cinquanta e anche
successivamente, di solito rimasero sotto stretto controllo e prodotti dallo
stato comunista[300].

Dopo la caduta del comunismo nell'intera Europa dell'Est (con le rivoluzioni
del 1989), il nuovo governo polacco dominato dai partiti politici cattolici ha
introdotto un divieto giuridico nei confronti dell'aborto. Da allora in avanti
alcune femministe hanno adottato strategie argomentative adottate dall'"United
States pro-choice movement" (movimento americano pro-scelta) degli anni
ottanta[299].

Le origini politiche femministe norvegesi si trovano nel movimento per il
suffragio femminile. Camilla Collett (1813-1895) è ampiamente considerata la
prima femminista norvegese; cresciuta in una famiglia di letterati, scrisse un
romanzo e diversi articoli sulle difficoltà che le donne affrontano nel tempo
e, in particolare, sulla questione del matrimonio forzato. Amalie Skram
(1846-1905), una scrittrice appartenente alla corrente del naturalismo, servì
anche lei come voce per le istanze femminili[301].

L'"Associazione norvegese per i diritti delle donne" fu fondata nel 1884 da
Gina Krog (1847-1916) e da Hagbart Emanuel Berner, un giurista del Venstre.
L'organizzazione riuscì a sollevare le questioni relative ai diritti delle
donne all'istruzione femminile e all'autosufficienza economica e, soprattutto,
il suffragio universale. Il parlamento norvegese (lo Storting) approvò il
suffragio femminile attraverso l'apposita legge dell'11 giugno 1913. La
Norvegia si ritrovò così ad essere il secondo paese europeo (dopo il
granducato di Finlandia) ad aver concesso il pieno diritto di voto per le
donne[301].

Dopo il primo avvio del femminismo europeo nella seconda metà del XIX secolo,
le relazioni commerciali tra Stati Uniti d'America e il continente europeo
portarono questa nuova "ideologia" nei salotti letterari della sempre più
influente borghesia. Tuttavia l'evidenza storica delle azioni delle donne si
dimostrò raramente e gli inizi del femminismo in America del Sud non sono
documentati[302].

Verso la metà del XIX secolo, però, le prime femministe del Brasile
cominciarono a pubblicare giornali e riviste criticando il predominio maschile
e il matrimonio visto oramai solo come un'"intollerabile tirannia". Inoltre
esse invitarono le proprie lettrici a combattere per ottenere pari
diritti[73]. Successivamente, verso la fine del XIX secolo, l'anarco-
femminismo fece sentire la propria voce anche in Argentina[303].

La rivendicazione abituale di poter ottenere parità di accesso all'istruzione
femminile andò di pari passo con quello dell'autonomia finanziaria e, in un
secondo tempo, con il diritto al suffragio femminile. Anche se quest'ultimo
venne inizialmente rifiutato, tuttavia, le donne cittadine del Messico, del
Brasile, dell'Argentina e del Cile guadagnarono la possibilità di accedere
agli studi universitari[304].

Tutte le operazioni specifiche per ogni paese vennero organizzate in
collaborazione con le militanti dell'America del Nord, questo almeno a partire
dal 1910. Ciò ha condotto nel 1922 alla creazione della "Pan-American
Association for the Advancement of Women" la quale reclamò una migliore
educazione per le donne, il diritto di voto e l'uguaglianza sociale. Nel
frattempo le femministe messicane organizzarono un proprio congresso nel
1916[303]. L'"Associazione Pan-americana" ebbe però una vita assai breve a
causa dei contrasti sorti tra le maggiori esponenti del femminismo negli Stati
Uniti d'America e quelle Sudamericane[305].

Tuttavia, il desiderio di migliorare le condizioni delle donne in tutti gli
Stati americani proseguì e trovò la propria piena espressione nel 1928 quando
l'Organizzazione degli Stati americani creò il "Comitato Inter-americano sulle
donne"[306]. Il diritto di voto, anche se importante, non risultò essere
l'unico oggetto della lotta, ma fu invece parte di un approccio più generale
per ottenere diritti uguali a quelli degli uomini[305].

Gli anni sessanta del XX secolo sperimentarono un rilancio dell'azione
femminista la quale partecipò in primo piano alla seconda ondata femminista.
Anche in questo caso furono soprattutto le donne delle classi sociali
superiori che guidarono la lotta e questo soprattutto nelle capitali dei paesi
più grandi come il Messico, il Brasile o l'Argentina[303].

Gli anni settanta rappresentarono un periodo di lotte politiche violente tra
gli stati rivoluzionari della sinistra politica e quelli dittatoriali della
destra, non lasciando che si esprimessero appieno gli ideali femministi: molte
donne rimasero coinvolte nei combattimenti, ma il femminismo venne
principalmente considerato una causa di divisione[303].

Negli anni ottanta il movimento femminista rinacque a nuova vita e si sviluppò
attorno a tre assi: l'indipendenza dai partiti di sinistra, gli incontri tra
le femministe di diversi paesi dell'America Latina e infine il tentativo di
massificazione del movimento in quello che è stato chiamato "il femminismo dei
settori popolari". Con l'adozione di una tale strategia le donne riuscirono
infine ad essere ascoltate e ciò portò alla realizzazione di diverse
rivendicazioni[303].

Tuttavia ebbero modo di nascere tensioni tra le femministe "pure e dure" ("de
huesos Colorados") e quelle dei settori più popolari, mentre il supporto delle
Organizzazioni non governative e delle istituzioni americane ed europee come
l'Organizzazione delle Nazioni Unite fu contrastato da coloro che rifiutavano
un tentativo di recupero da parte delle imprese del neoliberismo e del
cosiddetto "nuovo imperialismo"[303].

Tra le femministe autonome e quelle istituzionali la rottura si realizzò
durante gli anni novanta; mentre fattori aggiuntivi fecero letteralmente
esplodere l'unità del movimento negli anni duemila, quello riferentesi alla
terza ondata femminista. I vari gruppi del movimento lesbico parteciparono
attivamente alle riunioni, ma organizzarono anche una nuova associazione
dedicata esclusivamente ai problemi inerenti al movimento LGBT; d'altro canto
le militanti afro-latinoamericane si organizzarono specificamente per
combattere il razzismo. Sono state seguite dalle donne dei nativi americani,
che contribuirono ad una radicalizzazione del movimento[303].

Le lotte femministe avvenute in civiltà diverse da quella occidentale si
confusero spesso con altre lotte. Così, le donne asiatiche durante il XIX e
all'inizio del XX secolo, quando cominciarono a ribellarsi, lo fecero contro
il razzismo e l'imperialismo rappresentato dal dominio del colonialismo
europeo[307].

Mentre le femministe europee lottarono per l'uguaglianza di genere le donne
dei paesi sotto occupazione coloniale occidentale lottarono per ottenere
l'indipendenza. In questo contesto, la violenza contro le donne, come lo
stupro, rimase spesso correlata allo sfruttamento delle popolazioni indigene
da parte dei coloni. È stato lo stesso per le donne delle classi appartenenti
al proletariato o per le afroamericane discendenti dagli schiavi negli Stati
Uniti (vedi schiavitù negli Stati Uniti d'America), per cui il miglioramento
della condizione femminile passò attraverso quella di tutti coloro che vissero
in quella medesima situazione economica[308].

Le donne africane prima della fine della seconda guerra mondiale si opposero
all'oppressione degli imperi coloniali. mentre i problemi concernenti i
diritti delle donne rimasero per lo più ignorati o integrati con lotte di
liberazione. I progressi in questo senso e il diritto di voto concesso in
Sierra Leone alle donne più ricche nel 1930 rimase un caso più unico che
raro[309].

Al contrario le donne spesso combatterono al fianco degli uomini contro
l'amministrazione coloniale. In Senegal si opposero al reclutamento militare
forzato durante la seconda guerra mondiale; i Rhodesia l'obbligo di avere un
permesso di circolazione scatenò la rabbia delle donne e in Togo le cittadine
si rifiutano di pagare le tasse britanniche.

Alle togolesi seguirono l'esempio le donne della Nigeria dove alla fine del
1920 le suffragette si confrontarono con l'amministrazione inglese[310]. Nel
1940 le nigeriane si organizzarono in associazione e furono guidate da
Funmilayo Ransome Kuti (1909-78) creando nel 1946 l'"Abeokuta Women's
Union"[311].

Come accadde anche in Nordafrica le donne furono spesso coinvolte nelle lotte
nazionali per l'indipendenza, in organizzazioni clandestine in Tanganica sotto
la guida carismatica Bibi Titi Mohammed, o nei territori dell'Africa
Occidentale Francese e nell'Africa Equatoriale Francese in cui si vide lo
sviluppo di un movimento transnazionale, il "Rassemblement démocratique
africain" (RDA) attraverso le donne come Aoua Keïta del Mali o Célestine
Ouezzin Coulibaly dell'Alto Volta Francese[312].

Nel 1959 nei paesi dell'Africa occidentale facenti parte della Comunità
francese diverse donne si unirono nelle dell'"Union des femmes de l'Ouest
africain" la quale chiese l'abolizione della poligamia, il diritto per le
donne di poter ereditare dal loro marito, la creazione di un matrimonio
civile, il divieto della prostituzione. Tutto ciò andò di pari passo con la
lotta contro la discriminazione e per l'uguaglianza di genere[313].

Tale femminismo si tenne a distanza dal suo equivalente occidentale,
considerato essere come una forma di colonialismo. Questo è il motivo per cui
nel 1977 a Dakar è stata creata l'"Association des femmes africaines pour la
recherche et le développement" la quale annuncio la nascita del "femminismo
decolonizzato"[314].

Anche il termine stesso di femminismo è criticato e alcuni cercano di
sostituirlo; così ad esempio l'autrice nigeriana Molara Ogundipe-Leslie (1940-
) utilizza il neologismo "stiwanism" che significa "trasformazione sociale
comprendente le donne africane", mentre la romanziera Calixthe Beyala parla di
"femminilità" e altri ancora si riferiscono a "womanism "[315].

Ne consegue che il femminismo non è una realtà simile a quella del mondo
occidentale e autrici come la specializzata in antropologia Gwendolyn Mikell
può scrivere nel 2003 che "il femminismo africano sta nascendo" (sto
osservando la nascita del femminismo nel continente africano)[316].

Nei partiti clandestini si organizzarono contro l'occupazione europea le
donne, in numero limitato in un primo momento, trovarono il loro posto e
poterono creare associazioni femministe. Nell'Algeria francese Mamia Chentouf
fu la Mujaheddin responsabile per l'unità combattente delle donne all'interno
del "Partito popolare algerino" e fu un membro attivo dell'"Associazione delle
donne musulmane algerine".

In Marocco, allora protettorato dell'Impero coloniale francese Malika al-Fassi
rivendicò il diritto all'istruzione femminile. Tuttavia le rivendicazioni
femministe furono piuttosto silenziose e assunsero un ruolo di secondo piano
dietro la lotta contro il colonialismo[317].

Se correttamente espresse in quanto idee femministe, le donne provenienti dal
Nord Africa si interessarono maggiormente alle questioni matrimoniali e a
quelle inerenti al velo islamico (lo Hijab). Questi due temi rimasero
collegati anche alle altre rivendicazioni femministe delle donne interessate,
quali la poligamia, la prostituzione e l'educazione dei bambini[318].

Nel 1856 lo storico e pilitico Ahmad ibn Abi Diyaf segnò gli inizi del
femminismo tunisino grazie alla sua _Epître de la femme_[319]. Bchira Ben Mrad
(1913-993) fondò e presiedette l'"Union musulmane des femmes de Tunisie" dal
1936 al 1956. Nel 1956 il Codice dello statuto della persona abolì la
poligamia e istituì il divorzio giudiziario. L'"Union nationale de la femme
tunisienne" venne creata nel 1956 da militanti del partito politico Neo-
Dustur, tra cui le due sorelle Chadlia e Saïda Bouzgarrou (nipoti di Habib
Bourguiba), da Fethia Mzali e da Radhia Haddad; essa è diventata la principale
organizzazione femminista in Tunisia[318].

Nel 1965 sono adottati ulteriori riforme: la parità di retribuzione, l'obbligo
scolastico per bambine e bambini dai 6 ai 12 (poi allungato fino a 16) anni e
interventi legislativi contro il velo islamico. L'aborto è stato legalizzato
nel 1973 e praticato gratuitamente fino a tre mesi di gravidanza. Nel 1985 la
Tunisia ha ratificato la Convenzione sull'eliminazione di ogni forma di
discriminazione della donna[320].

Nel 1994 l'"Association tunisienne des femmes démocrates", compresa la sua
presidentessa, l'avvocato Sana Ben Achour (1955- ), ha denunciato
l'oppressione patriarcale delle donne. Le donne hanno cercato di ribellarsi
all'idea predominante ufficiale e sono state rapidamente richiamato
all'ordine, anche attraverso un rigoroso controllo censorio da parte delle
autorità nei confronti della stampa[321]. Egitto

Nell'antico Egitto le donne furono uguali agli uomini in base alla legge. Esse
furono in grado di gestire il proprio patrimonio, di divorziare, intentare un
processo, raggiungere posizioni importanti; in sintesi ebbero uno status molto
"moderno" rispetto alle donne del loro tempo in altre società. Con la
conquista del paese del paese da parte dei Romani (vedi Egitto romano) e di
altre civiltà, le donne perdettero gradualmente i propri diritti. La
rappresentanza delle donne nei quadri dirigenti è un indizio interessante: la
donna verrà rappresentato in misure sempre minori dal 2000 a.C. in poi, fatto
questo che illustra bene il declino progressivo del loro status[322].

In epoca contemporanea le egiziane furono - in Nordafrica, tra le più accese
nel dimostrare al fianco degli uomini che chiedevano l'indipendenza dal
dominio straniero, prima nel Chedivato d'Egitto, poi nel Sultanato d'Egitto e
infine nel Regno d'Egitto.

Nel 1899 Qasim Amin, considerato l'autentico "padre fondatore" del femminismo
islamico, scrisse _The Liberation of Women_ , sostenendo le riforme legali e
sociali per le donne[323]. Riflessioni sul ruolo delle donne, condotte
principalmente, ma non esclusivamente, dalle esponenti del femminismo islamico
al di fuori dei salotti privati furono ampiamente disponibili per tutti gli
anni dieci; vennero ad riecheggiare la pubblicazione, considerata all'epoca
assai controversa, di Amin[324].

Il partito Wafd venne creato nel 1920, il suo ramo femminile segna
l'importanza delle donne nelle organizzazioni a favore dell'indipendenza.
Questi attivisti spesso aderirono al marxismo, o almeno a un'ideologia vicino
alla sinistra politica e il loro obiettivo primario divenne ben presto quello
di sviluppare l'istruzione femminile, fatto che venne veduto come la base per
la loro inclusione nella vita sociale e politica[325]. Al momento
dell'indipendenza le donne che cercarono maggiori diritti furono considerate
agenti e spie dei francesi, "hizb al-Fransa" (il partito della Francia)[326].

L'avvocatessa Hoda Sha'rawi (1879-1947) fondò l'"Unione femminista egiziana"
nel 1923, ne divenne presidente e presto un vero e proprio simbolo vivente del
movimento arabo femminista il quale cominciò ad essere però sempre più
strettamente collegato al nazionalismo arabo[327]. Sha'rawi osò compiere il
gesto simbolico di togliersi il Hijab in pubblico[328].

Autrice di una tesi sulla storia della donna nell'Islam Doria Shafik (1908-75)
riprese la lotta dirigendo una rivista femminista. Fondò un partito politico,
"Bint El Nil" (figlia del Nilo) e organizzò una dimostrazione di 1.500 donne
davanti all'Assemblea del Popolo chiedendo il diritto di voto. Esso verrà
concesso la settimana successiva, ma Doria fu fatta incarcerare dopo l'avvento
di Gamal Abd el-Nasser.

Nel 1956 il governo dell'allora presidente dell'Egitto Nasser avviò un suo
personale programma di "femminismo statale", che bandì la discriminazione
basata sul sesso e concesse il suffragio femminile. Ma nonostante queste
riforme, il cosiddetto "femminismo statale" bloccò completamente l'attivismo
politico femminista e portò all'estinzione della prima ondata femminista in
terra d'Egitto[329]

Nel corso degli anni settanta la scrittrice e psichiatra Nawal al-Sa'dawi
venne fatta licenziare dal suo incarico presso il Ministero per aver
pubblicato _Les femmes et le sexe_ , un testo che si occupava di sessualità in
rapporto alla religione e dell'escissione della clitoride, entrambi argomenti
tabù nel paese. L'escissione è stata proibita per decreto solamente nel 1996.
Secondo l'Unicef ancora nel 2012 il 91% delle donne adulte hanno subito una
tale mutilazione genitale femminile, ma solo il 16% delle ragazze l'ha subita
dopo la sua interdizione[330].

Durante la presidenza di Anwar al-Sadat (che verrà assassinato da un
estremista nel 1981 per aver firmato gli accordi di Camp David con Israele)
sua moglie, la first lady Jehan Sadat, sostenne pubblicamente l'espansione dei
diritti delle donne, anche se la politica e la società egiziane
indietreggiarono davanti alla richiesta di parità femminile gper colpa del
nuovo movimento dell'islamismo e il sempre crescente conservatorismo. Tuttavia
alcuni scrittori, come per esempio Al Ghazali Harb, hanno sostenuto che la
piena uguaglianza femminile costituisce una parte importante della politica
dell'islam[331].

Questa posizione ha contribuito alla creazione di un nuovo movimento
femminista che è attivo ancora ai giorni nostri[332].

All'inizio del XX secolo sorsero diverse associazioni femministe nella regione
del Medio Oriente i quali si basarono sulle idee sviluppate in Europa. Quando
i movimenti di indipendenza nazionali divennero sempre più importanti, questi
gruppi femministi parteciparono alle lotte contro le potenze occupanti. Quando
si formarono i nuovi stati, si cercò di recuperare anche le varie richieste
delle donne. Tuttavia il discorso ufficiale sul miglioramento della condizione
femminile si trovò spesso in contrasto con le azioni reali dei funzionari
eletti i quali cercarono anche di compiacere le opinioni più conservatrici e
religiose.

Come si ritrovarono soggette al discorso ufficiale dello Stato il quale alla
fine non corrispondeva ai loro desideri le donne, dal 1990 in poi, provarono a
difendere le proprie idee partecipando ai movimenti indipendenti contro il
potere vigente. Questi non furono propriamente dei gruppi femministi, ma il
posto delle donne nella società vi appare come un elemento essenziale delle
loro teorie. A partire dai primi anni del XX secolo le rivendicazioni
riguardarono l'accesso all'istruzione femminile, alla rappresentanza delle
donne in posizioni di potere, all'acquisizione di nuovi diritti ecc[333].

Il movimento iraniano per i diritti delle donne emerse un po' dopo la
rivoluzione costituzionale persiana, nell'anno in cui venne pubblicata anche
la prima rivista femminile, il 1910. Il movimento proseguì la propria opera
fino al 1933, quando l'assemblea delle donne venne sciolta dal governo dello
scià di Persia Reza Shah Pahlavi.

La prima ondata femminista iraniana riuscì a crescere sotto la guida e grazie
al contributo dato da figure femministe come Bibi Khanoom Astarabadi
(1859–1921), Touba Azmoudeh (1878-1936), Sediqeh Dowlatabadi (1882-1962),
Mohtaram Eskandari (1895–1924), Roshank No'doost (1899-?), Afaq Parsa
(1899-?), Fakhr osma Arghoun (1899-1966), Shahnaz Azad (1901-1961), Noor-ol-
Hoda Mangeneh (1902-?), Zandokht Shirazi (1909-1953), Maryam Amid (Mariam
Mozayen-ol Sadat, ?-1919)[334][335].

Lo status delle donne però si deteriorò ulteriormente a seguito della
rivoluzione iraniana del 1979 capitanata dall'ayatollah Ruhollah Khomeyni.
Molti dei diritti che le donne avevano già acquisito sotto gli Scià furono
quasi subito sistematicamente aboliti attraverso un'opera di riscrittura
dell'intera legislazione, come l'obbligo del hijab[336].

Nel 1992 la giornalista Shahla Sherkat fondò la rivista _Zanan_ (donne), che
si occupò delle preoccupazioni delle donne iraniane e testò i confini politici
con reportage assai critici sulla politica di riforma attuata, l'abuso e la
violenza domestica e la sessualità. Esso risultò essere il più importante
giornale femminile pubblicato dopo la rivoluzione; criticò sistematicamente il
codice giuridico islamico sostenendo che la parità e l'uguaglianza di genere è
stata misconosciuta dalla letteratura persiana e finanche da quella religiosa
e travisate dagli uomini affetti da misoginia cronica.

L'attivista Mehangiz Kar (1944- ), la scrittrice e traduttrice Shahla Lahiji
(1942- ) e la giornalista Shahla Sherkat (1956- ), quest'ultima anche editrice
di _Zanan_ , guidano attualmente il dibattito concernente i diritti delle
donne e hanno richiesto delle pronte riforme[337].

Il 27 agosto del 2006 è stata avviata la campagna militante sui diritti delle
donne iraniane giungendo a raccogliere più di un milione di firme; essa ha lo
scopo precipuo di porre fine alla discriminazione legale contro le donne
presente ancora massicciamente nella legislazione iraniana, raccogliendo più
un milione di firme. I sostenitori della campagna comprendono molti attivisti
dei diritti delle donne iraniane, attivisti internazionali e vincitori del
Premio Nobel. Le più importanti figure femministe post-rivoluzione comprendono
oltre alle succitate Kar e Sherkat, anche Azam Taleghani (1944- ), la
scrittrice giornalista Parvin Ardalan (1967- ), Noushin Ahmadi khorasani e
l'avvocatessa Shadi Sadr (1974- ).

Le donne in India nel corso del XIX secolo riescono ad ottenere alcuni
diritti, come l'abolizione del matrimonio infantile e il diritto
all'istruzione femminile, che fino ad allora non erano riconosciuti anche per
precise scelte politiche prese dagli uomini[338]. All'inizio del XX secolo le
donne parteciparono anche ad azioni anticolonialiste come il boicottaggio dei
prodotti britannici[310].

In questo stesso lasso di tempo venne creata anche la "Women's Indian
Association" guidata da Annie Besant; il movimento cercò di migliorare la
condizione femminile in vari settori quali sistema sanitario, l'istruzione, il
lavoro ecc. Le donne sostennero anche il diritto di stare accanto agli uomini,
cosa che alla fine venne loro accordata[339].

Questo porta nel 1925 all'elezione di Sarojini Naidu, membro della "Women's
Indian Association" alla presidenza del Congresso Nazionale Indiano. Le donne
furono ben presenti nei movimenti di liberazione come l'Azad Hind Fauj o il
"Rashtriya Swayamsevak Sangh". Dopo l'indipendenza raggiunta nel 1947 le donne
hanno progressivamente conquistato l'accesso al potere politico, ai lavori
amministrativi, alle libere professioni ecc[338].

Questo non impedisce però l'emergere anche di un movimento femminista nel
corso degli anni settanta il quale si manifesta con maggior evidenza
soprattutto nell'opera delle Organizzazioni non governative e che si ritrova
in tutti gli schieramenti politici, anche se rimane rappresentativo solamente
delle classi sociali superiori. Le lotte si concentrano sulla violenza contro
le donne, l'aborto forzato quando il feto è quello di una femmina, le
condizioni occupazionali, il problema della dote ecc[340]. Nel 1977 i
militanti dello Janata Party creano un'organizzazione politica femminista, la
"Mahila Dakshata Samiti"[341].

Una nuova generazione di femministe indiane è emersa dopo il femminismo
globale. Le donne indiane hanno oggi la possibilità di una maggiore
indipendenza grazie all'accesso all'istruzione superiore e al controllo dei
loro diritti riproduttivi[342]. Medha Patkar, Madhu Kishwar e Brinda Karat
sono lavoratrici sociali femministe e politiche che sostengono i diritti delle
donne nell'India post-indipendenza[342].

Scrittrici come Amrita Pritam, Sarojini Sahoo e Kusum Ansal sostengono le idee
femministe nelle numerose lingue dell'India. Rajeshwari Sunder Rajan, Leela
Kasturi e Vidyut Bhagat sono invece saggisti e critici femministi indiani che
scrivono in lingua inglese.

Il femminismo in Cina è iniziato nel tardo periodo della dinastia Qing, quando
la società cinese ha cominciato a riesaminare i valori del tradizionalismo
rifacentisi alla dottrina sociale del confucianesimo, come ad esempio le
pratica del "Loto d'oro" (la legatura forzata dei piedi) e la segregazione di
genere, respingendo così le idee più tradizionali sul ruolo di genere in
quanto ostacoli al progresso verso la necessaria modernizzazione[343].

Considerate fino ad allora esclusivamente come "esseri dell'interiorità" (nei
ren) dalla filosofia confuciana le donne ebbero l'obbligo di rimanere
ignoranti e "moralmente oneste"[344]; nel corso degli anni 1890 nuove
ideologie fondate sul nazionalismo iniziarono ad emergere, basate sul rifiuto
di tali valori. Il filosofo e riformatore politico Kang Youwei assieme al suo
discepolo Liang Qichao, due figure intellettuali di spicco della Riforma dei
cento giorni avviata dall'imperatore della Cina Guangxu, sostennero
l'emancipazione delle donne

A partire dal 1898 i riformatori reclamarono il divieto della poligamia,
l'istruzione femminile, l'uguaglianza di genere e la fine della pratica del
"Loto d'oro" la quale aveva privato per secoli le donne dell'autonomia e della
mobilità[345]. Le riformatrici formarono la prima società cinese femminile, la
"Società per la diffusione della conoscenza tra le donne cinesi"
(Nüxuehui)[346].

Dopo il crollo della dinastia Qing avvenuta nel 1912 i missionari occidentali
con le loro mogli cominciarono a creare le prime scuole rivolte espressamente
alle ragazze, in precedenza da sempre escluse dall'istruzione pubblica;
tuttavia l'obiettivo fu quello di mettere la donna al servizio della
modernità, piuttosto che puntare su un'autentica "liberazione femminile" dai
vincoli sociali e familiari[344]. Proprio l'istruzione, assieme all'influenza
occidentale e al pensiero democratico, porterà all'inizio del XX secolo alla
nascita dei primi movimenti femministi[347].

Le donne parteciparono attivamente al rovesciamento della dinastia imperiale e
fecero parte integrante del nazionalista Movimento del 4 maggio 1919
studentesco il quale, con la partecipazione del "Movimento per una nuova
Cultura" propose la liberazione delle donne quale uno dei suoi principali
obiettivi[348] Comparvero così le prime associazioni miste studentesche.

Le rivendicazioni femministe riguardarono la libertà di poter scegliersi il
proprio marito, l'indipendenza dall'oppressivo ambiente familiare e il diritto
di circolare liberamente. Ma le donne rimasero ancora escluse dalla vita
politica e solamente il Partito Comunista Cinese le accolse fin dalla propria
fondazione nel 1921.

Più tardi la rivoluzione comunista del 1949 adottò la liberazione delle donne
come uno dei suoi obiettivi e promosse l'uguaglianza femminile, in particolare
per quanto riguardava la partecipazione delle donne alla forza lavoro; sotto
la direzione del partito venne fondata la "Federazione nazionale delle donne
democratiche della Cina". La "Legge sul matrimonio" del 1950 stabilì il libero
consenso di entrambi i coniugi, vietò la pratica dell'intercessione da parte
di un terzo e concesse alle donne gli stessi diritti sociali degli uomini.

Dopo la rivoluzione e il progresso nell'integrazione delle donne in ambito
lavorativo il Partito Comunista Cinese affermò di aver raggiunto con successo
l'obiettivo della liberazione delle donne e da allora in poi la disuguaglianza
di genere non è più stato visto come un problema[349] da dover affrontare e
risolvere.

Durante la Rivoluzione culturale (1966-9) lo Stato creò l'asilo nido per
facilitare ed alleggerire il lavoro domestico alle madri impegnate; tuttavia
anche se rimase molto presente nel discorso politico dal 1949 e fino alla
morte di Mao Tse Tung avvenuta nel 1976 la lotta per l'uguaglianza di genere
venne rappresentata come una mera estensione della lotta di classe e non come
la difesa delle donne in quanto individui o come gruppo sociale. Il femminismo
venne ampiamente strumentalizzato, nelle misure concrete di convivenza si
ripropose la divisione sessuale del lavoro, così come pure all'interno dello
stesso Partito[350]; la morsa partitica sulla Federazione delle donne" è un
esempio notevole di quanto uno Stato possa dettare gli imperativi
ideologici[351].

La seconda ondata femminista e la terza ondata femminista in Cina sono state
caratterizzate da un riesame critico dei ruoli femminili svolti durante i
movimenti di riforma dell'inizio del XX secolo e dei modi in cui il femminismo
è stato adottato da questi vari movimenti per raggiungere i propri obiettivi.
Le femministe successive e quelle attuali hanno rimesso in discussione il
fatto se l'uguaglianza sociale sia stata realmente realizzata ed hanno
cominciato a discutere i problemi attuali del ruolo di genere, come la grande
disparità di genere presente nella popolazione a causa della "politica del
figlio unico"[349].

La politica di apertura e liberalizzazione avviata da Deng Xiaoping ebbe
effetti negativi sulla condizione femminile lavorativa; con la fine del lavoro
garantito a vita da parte dello Stato si è cominciato ad assistere a nuove
forme di discriminazione: licenziamenti in massa delle donne, molestie
sessuali, discriminazione salariale[352]. La "Legge sulla tutela degli
interessi e dei diritti delle donne" è stata promulgata nel 1992; dopo la 4°
conferenza mondiale sulle donne del 1995 svoltasi proprio a Pechino ha preso
il via una nuova mobilitazione femminista con la creazione di organizzazioni
non governative indipendenti.

La loro lotta si basa principalmente contro la violenza domestica,
l'educazione delle donne rurali e l'attuazione del programma di genere nelle
scuole. In un paese dove qualsiasi forma di manifestazione del dissenso rimane
illegale si organizzano eventi culturali (come ad esempio l'adattamento cinese
de _I monologhi della vagina_ ), campagne di sensibilizzazione sulla
contraccezione ed altri temi femministi[347].

Il margine di manovra di queste ONG sono limitate da due fattori; l'ostilità
del Partito di fronte alle singole iniziative le quali vengono
tradizionalmente considerate come "sovversive" e il rischio sempre presente di
un recupero da parte dell'ideologia dominante, in ragione del passaggio quasi
obbligato attraverso la mediazione della "Federazione" nella speranza di poter
influenzare la politica statale[351].

Sebbene la situazione delle donne precedentemente al periodo Meiji (1868-1912)
subì molti cambiamenti, questo sin dal XIV secolo, il pensiero generale,
influenzato dalla filosofia del neoconfucianesimo, le vide sempre come degli
esseri naturalmente inferiori[353] 211\.

Nel 1868, con la restaurazione del potere imperiale e l'inizio del periodo
Meiji, permise la comparsa dei primi movimenti femministi organizzati che si
opposero principalmente a questo pensiero intriso di tradizionalismo. Kishida
Toshiko (1863-1901) e Kita Kusunose (1836-1920) furono tra le pioniere quando
questi primi movimenti sorsero[354].

Nel 1890 la "Legge sulle riunioni e le organizzazioni politiche" (Shukai oyobi
seisha HO 集会 及 び 政 社 法) proibì alle donne di partecipare a qualsiasi
associazione di stampo politico. La "Legge sulla polizia e sull'ordine
pubblico" del 1900 (Chian keisatsu HO 治安 警察 法) si oppose alle femministe e in
particolare a quelle dell'associazione Seitōsha. Il codice di diritto civile
del 1898 (Minpo) confermò la primogenitura maschile, la sottomissione della
moglie al marito e il suo obbligo di accettare la concubina in assenza di un
erede maschio.

Nel 1907 iniziarono le pubblicazioni della rivista femminista "Sekai Fujin"
(Women of the World)[354]; ma l'ambizione delle ragazze venne considerata
essere una minaccia per l'ordine della famiglia. Nel 1920, a seguito di
un'indagine sulle condizioni delle lavoratrici nelle fabbriche tessili a
Nagoya Raichō Hiratsuka (1886-1971) e Fusae Ichikawa (1893-1981) crearono
l'"Associazione delle donne giapponesi". Essa reclamava, tra l'altro,
l'abrogazione della legge del 1890; obiettivo che sarà raggiunto nel 1922. Nel
1930 la femminista Kikue Yamakawa (1890-1980) si batté per l'indipendenza
sociale delle donne e contro il dogma del patriarcato statale di
assoggettamento delle madri[355]..

Nei primi decenni del XX secolo quando Shidzue Katō (1897-2001) spinse per
ottenere la disponibilità della contraccezione come parte di un ampio spettro
di riforme progressiste. Shidzue continuò a servire nella Dieta nazionale del
Giappone anche dopo la sconfitta dell'impero nella seconda guerra mondiale e
la promulgazione - imposta dalla United States Armed Forces \- della
Costituzione del Giappone nel 1947[356].

Nel 1945 sotto l'Occupazione del Giappone da parte degli statunitensi le donne
hanno ottenuto il diritto di voto, l'istruzione femminile e il diritto
all'aborto (in caso di pericolo per la vita della madre). Nel 1947 venne
promulgata la Costituzione del Giappone (Nihonkokukenpô); essa sancisce il
principio della parità di genere nel settore dell'occupazione. Lo stesso anno
la revisione del diritto di famiglia (Kazoku Ho Kaiser) istituzionalizzò la
famiglia nucleare.

Nel 1972 il governo si rivolge alle donne per conciliare lavoro e vita
familiare con la "Legge sul benessere delle donne che lavorano" (Kinro Fujin
Fukushi ho).

Nel corso degli anni ottanta i temi femministi principali sono il
riconoscimento del lesbismo, la flessibilità lavorativa, il sessismo presente
dei mezzi di comunicazione di massa e la molestia sessuale. Nel 1981 il
Giappone ha firmato la Convenzione sull'eliminazione di ogni forma di
discriminazione della donna (CEDAW). Nel 1986 la patrilinearità viene abrogata
e un anno dopo la legge sulle pari opportunità nel settore dell'occupazione
(Danjo Koyo Kikai kinto HO 男女 雇用 機会 均等 法) viene promulgata[357].

Nel corso degli anni settanta il "Fronte di liberazione delle donne" è leader
della lotta. Una delle sue militanti, Yayori Matsui (1934-2002) ha fondato, la
"Corte Internazionale delle Donne per la repressione dei crimini di guerra",
che giudicò nel 2000 il governo giapponese responsabile di crimini di guerra
contro le "comfort woman" sfruttate e violentate dalle armate giapponesi
durante la seconda guerra mondiale[358].

Altre figure come Fumiko Hayashi (1903-51) e Sawako Ariyoshi (1931-84)
illustrano le ampie ideologie del socialismo femminista giapponese che cerca
di realizzare obiettivi più ampi piuttosto che celebrare i singoli risultati
individuali di alcune donne di potere[356][359].

Le disparità salariali sono a tutt'oggi una delle questioni più importanti.
Nel 1990, in media, una donna riceve un salario inferiore del 60% rispetto a
quello di un uomo per un lavoro identico[360]; le leggi esistono per
combatterla ma nessuna penalità viene prescritta. Nel 1999 il governo ha
adottato la "Legge quadro per l'holding congiunta di uomini e donne" la quale
dovrebbe condurre ad un miglioramento della situazione vigente[361].

Entrambi i paesi maggiori dell'Oceania sperimentano una storia del femminismo
in comune sotto molti punti di vista. Siccome l'arrivo degli europei fu più
recente in questo continente rispetto agli altri, anche il femminismo nascente
si ritrovò collegato ai problemi riguardanti gli australiani aborigeni nativi,
compreso il loro posto nella società in fase di costruzione; pertanto la
distinzione in tre grandi ondate come ai giorni nostri lo interpretiamo
riferito agli altri paesi occidentali non è qui in esatto ordine cronologico e
si può distinguere piuttosto in quattro fasi[362].

